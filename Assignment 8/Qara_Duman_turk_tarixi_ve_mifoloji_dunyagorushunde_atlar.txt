Bu kitabı dünyaya göz açdıqları
müqəddəs yurd yerləri və munis uşaqlıq xatirələri
düşmən əsirliyində qalan bütün yurddaşlarımın
acı taleyinə ithaf edirəm.

3

Müəllifdən
Əziz oxucu!
Sizə təqdim olunan bu kitab, əslində, mənim özümlə
söhbətim yaxud uşaqlıq xatirələrimlə dialoqumdur. Mən
əsla yazıçı deyiləm, hesab edirəm ki, yazıçı olmaq xüsusi
istedad tələb edir və bir növ, Tanrı tərəfindən müəyyənləşdirilmiş missiyadır. Yəni çalışqanlıqla, zəhmətkeşliklə, xüsusi əmək sərf etməklə, savadlı olmaqla, yaxşı yazı vərdişi
əldə etməklə yazıçı olmaq olmaz. Gərək Tanrı sənin qədərinə yazıçı olmağı yazsın ki, sən də olasan... Ancaq uşaqlıq
xatirələrimdə həyatda baş vermiş elə hadisələr var idi ki,
mən nədənsə mütləq onların bir yazıda öz əksini tapmasını istədim. Çünki hesab edirdim ki, bunlar bizim tariximizlə, atlarla insanların birgəyaşayış tarixi ilə, milli müstəqillik tariximizlə və nəhayət, işğal edilmiş torpaqlarımızla bağlı bədii-emosional informasiya mənbəyi qismində çıxış edə bilər.
Beləliklə, yeni nəsillərimiz qədim yurd yerlərimiz, orada olan həyat və məişət haqqında müəyyən məlumat əldə
etmiş olar. Bu məqsədlə də uşaqlığımdan bəri yadımdan
heç çıxmayan və atların həyatı və sevgisi ilə bağlı olan bir
süjeti bir neçə yazıçı dostuma danışaraq bu mövzuda bir
roman, yaxud heç olmazsa bir hekayə yazmalarını xahiş etdim. Sanki bir-biri ilə sözləşmiş kimi yazıçı dostlarımın heç
biri bu mövzuda heç bir şey yazmadı. Belə olanda mən, bir

4

növ, zorən nəsə yazmaq məcburiyyətində qaldım. Beləliklə, Sizlərə təqdim etdiyim bu kitab meydana çıxdı. Kitabı
işləyərkən atlarla, onların bioloji növ olaraq formalaşması,
əhliləşdirilməsi tarixi ilə bağlı xeyli tədqiqat aparmalı oldum. Atlarla bağlı mifoloji süjetləri tədqiq etdim. Bütün
türkdilli xalqların dastan yaradıcılığında at fenomenini öyrəndim. Qanadlı at mifoloji süjetinin hansı xalqın mifoloji
dünyagörüşünə aid olduğunu müəyyənləşdirməyə çalışdım. “Dədə Qorqud dastanı”ndan “Koroğlu” dastanına qədər, “Altay Buççay” dastanından “Manas”, “Nart” dastanlarına qədər 20-dən çox türk dastanında at mövzusunu ayrıca tədqiqat obyektinə çevirdim. Atların dünyaya necə yayıldığını elmi əsaslarda, akademik kontekstdə öyrənməyə
çalışdım. Nəticədə məlum oldu ki, bəşəriyyət bugünkü inkişafına görə atlara borcludur. Çünki cəmisi son 100 ilədək
döyüşlərin, müharibələrin, dövlətlərin taleyini həll edən
əsas vasitələrdən biri elə atlar imiş. Atlar musiqi tariximizdə, məişət tariximizdə, idman və tibb tariximizdə, dövlətçilik tariximizdə müstəsna xidmətləri olan canlılarmış. Ona
görə də atlarla bağlı məhəbbət hekayətini ayrı, elmi tədqiqat hissəsini isə ayrı işlədim. Ancaq hər iki mövzunu bir
kitabda Sizlərə təqdim etməyi daha məqbul hesab etdim.
Hörmətli oxucu!
Bax beləcə zorən yazılmış bir kitabı Sizlərin mütaliənizə təqdim edirəm. Əgər faydalı bir iş görə bilmişəmsə, demək, zəhmətim hədər getməyib...

5

Yel qanadlı atların dünyası
Hikmət Babaoğlunun mənə göndərdiyi əsərini oxumazdan öncə mövzunun nə olduğunu intuitiv hiss etmişdim. İlk vərəqdə “Qara Duman” yazıldığını və orada
at şəkillərini görən kimi barmağımı dişlədim, intuisiyamın düzgün çıxdığına əmin oldum. Məsələ burasındadır
ki, biz Hikmət Babaoğlu ilə bir neçə dəfə redaktorlarla
birlikdə Ağdənizin – Aralıq dənizinin sahilində istirahətdə olmuşuq. Və mən dənizin sahilindəki axşam söhbətlərimizdə Hikmət Babaoğlunun redaktor həmkarlarımıza necə həvəslə, şövqlə atlardan, atların mənşəyindən,
növlərindən danışdığını eşitmişəm. Və bu əsərin də Hikmətin atlar haqqında bilgilərinin, məlumatlarının təzahürü, atlara sevgisindən doğan əsər olduğunu təxmin etmişdim və təxminim də doğruldu.
Hikmət Babaoğlu “Qara Duman” əsərinin başlanğıcında yazır ki, bu kitabı dünyaya göz açdıqları müqəddəs
yurd yerləri və munis uşaqlıq xatirələri düşmən əsirliyində olan bütün yurddaşlarımızın acı taleyinə ithaf edir. Bu
əsər bir atın yeni qulununun dünyaya gəlməsi ilə başlanır.
At balasının dünyaya gözünü açması, ətraf mühitlə, təbi-

6

ətlə, torpaqla ilk tanışlığı. Suyu, havanı dadması, hiss eləməsi, ildırımın çaxmasına, yağışın, qarın yağmasına qarşı
heyrəti əsərdə zəngin çalarlarla təsvir olunub. Amma
məzmun təkcə bu deyil. Süjetdən və ithafdan da göründüyü kimi, ötən əsrin, yəqin ki, ikinci yarısında Ermənistan ərazisində yaşayan soydaşlarımızın yaşadıqları obalar, o kəndlərdəki kolxoz həyatının müəyyən təsviri də
var. Ancaq çox da gözə çarpmayan bu xətt əsərdə ara-sıra
boy verir. Əsas motiv, əsərin başlıca qayəsi və geniş təsvirlər atlarla, atların tarixi ilə bağlıdır. Burada at öz qulununa atların mənşəyindən söz açır, külək və ildırımın bütün atların əcdadları olduğunu danışır. Külək kimi sürətlə
qaçmaq, ildırım kimi şahə qalxmaq, öz kişnərtisini göy gurultusundan götürmək atlar üçün xarakterik cəhətlərdir.
Eyni zamanda, bu əsərin içərisində 12 min il əvvələ aid atlara dair rəvayətlərə istinad olunur. Kopet dağının ətəklərində, Akal vadisində ilk at ilxısı barədə rəvayətə görə, canavarların hücumu nəticəsində atların ulu əcdadlarının ilxısından Kanq və Çapman 1 adında iki at bir skif ailəsinə
pənah gətirir. Bu skif ailəsi atları qoruyur. Sonrakı bütün
atların da əcdadları bu Kanq va Çapman adlı atlardır ki,

1

Əfsanəyə görə, atlar küləyin sıxılmış formasından yaradılıb. Kanq
və Çapman sözləri etimoloji məna etibarilə türkcədir. Kanq – hökm
edən, Çapman isə iti qaçan deməkdir. Bütün dillərdə hippoloqlar bu
sözlərdən istifadə edirlər.

7

bunlar da skif ailəsində böyüdüklərinə görə insana mehr
salır, bu instinkti sonrakı nəsillərinə ötürürlər. Hikmət Babaoğlu, yeri gəldikcə, Axaltəkə, Qarabağ, Dilboz atlarının
tarixi barədə məlumatlar təqdim edir. Paralel süjetlə atların
duyğularını, xasiyyətini açmağa çalışır, bir tərəfdən də
kənddə yaşayan insanların atlarla davranışı və oradakı Oktar, Kəngər və Səncər adlı gənclərin atlara münasibəti, onları qoruyub qayğı göstərmələri kontekstində də qarşısında qoyduğu niyyətin, ideyanın açılışına nail olur.
Bir məqamda uşaqlar əsərin qəhrəmanı olan Qara
Duman adlı atın quyruğunu kəsirlər. Oktar yoldaşlıq
məhkəməsində, komsomol iclasında çıxış edir və bunu
eləyənlərin cəzalandırılmasını tələb edir. Amma onlara
deyirlər, sovet sistemində və sovet cinayət məcəlləsində
belə maddə yoxdur ki, atın quyruğunu kəsənə hansısa cəza verilsin, Oktar yenə də həyəcanla çıxış edərək milli
adət-ənənələrin qorunmasından, atın bizim xalqımızın
həyatındakı rolundan danışır. Əsərdə ən çox təsvir edilən
at – Qara Duman böyüyür və atların, bir növ, liderinə çevrilir. Bu atda hədsiz azadlıq eşqi var. Və bu Qarabağ atı
ram olunmaq, öz azadlığını itirmək istəmir. Kolxozda da
Qara Dumanın xamını çıxarmağa – başına yüyən keçirməyə, belinə yəhər qoymağa, bir sözlə, onu ram etməyə nə
qədər çalışırlarsa, mümkün olmur. 2-3 cəhddən sonra atı
ram etməyin mümkünsüzlüyünü görüb bu atı ətliyə – ət
8

kombinatına vermək istəyirlər. Amma at yolda ZİL maşınının üstündən atılıb yoxa çıxır, bir əfsanəyə çevrilir.
Onun azadlıq arzusunu boğmaq olmur. Qara Dumanla
Gülgün2 qısraq deyilən dişi atın bir-birinə sevgisi, o atların rəqsi maraqlı epizodlardır. Hikmət Babaoğlu atlarla
bağlı çox qədim – gökbörü, çovqan, cirit adlı oyunlarımızı, oyunlar zamanı insanlarla atların münasibətlərini, atların xarakterini və bu mövzuda mifoloji məlumatları qələmə alır. Onun verdiyi təbiət təsvirləri, yaşadığı ərazini
tanıtması diqqəti çəkir, əsərdəki obrazlar da çox maraqlı
şəkildə təqdim edilir. Yazın gəlişində təbiətin oyanması,
təbiətin çiçəklənməsi bir cür təsvir olunursa, payızda artıq
tərk edilən bir obanın vəziyyəti özünəməxsus boyalarla
verilir: “Durnalar artıq bu obanın üzərindən bir daha köç
etmiş, qaranquşlar evlərin eyvanında bala çıxararaq onları

2

Gülgün – qızılgül mənasındadır. Xosrov və Şirin hekayəsində Şirinin atının adıdır. Xosrov şahın atı Şəbdüzün bacısıdır. Gülgün qızılgülqırmızı rəngdə olan atlara verilən addır. Bu rəngə Qarabağ atlarında da
rast gəlinir. Sasani hökmdarı Xosrov Pərvizin iki atından birinin adıdır.
Rəvayətə görə, Xosrov Pərvizin qara rəngli, gecə qarası mənasını verən
Şəbdüz adlı və qızılgül rəngli qırmızı mənasını verən Gülgün adlı iki
atı var imiş. Şəbdüz ayğır, Gülgün isə madyanmış. Deyilənə görə, bu
atların anası qədim bir mağarada bir at heykəlinə sürtünərək döllənmiş
və Şəbdüzlə Gülgünü dünyaya gətirmişdi. Xosrov Pərviz isə Gülgünü
çox sevdiyi sevgilisi Şirinə hədiyyə etmişdi. Bu rəvayətdə madyanın
heykəldən döllənmiş olmasının iddia edilməsi Xosrov Pərvizin atlarının müqəddəsləşdirilməsi arzusundan doğmuşdur.

9

uçurtmuş, sığırçınlar hay-küylü dəstələri ilə çəkilib getmiş, leyləklərin elektrik dirəkləri üzərində qurduqları çöp
yuvalar boş qalmışdı. Otlar, zəmi yerləri ucsuz-bucaqsız
səhra kimi sarala qalmış, dağ çayları qurumuşdu. Sanki
bütün bunlardan kədərlənən təbiət qaş-qabaqlı, olmuş,
günəş də bu cansıxıcı mənzərədən bezərək öz ilıq şüalarını buludların arxasında gizlətmişdi. Beləcə bu obaya payız qədəm qoymuş, yazdakı coşqunluq və nəşədən əsərəlamət qalmamışdı.
Müəllif azadlıq istəyən Qara Dumanın ilxının liderinə çevrilməsini də incəliklə təsvir edir: “Qara Duman ilxıya bir az qalmış bütün ilxının görə biləcəyi nisbətən
yüksək bir yerdən uzun və yaraşıqlı boynunu dik tutaraq
ucadan kişnədi... Sanki göy guruldadı. Bütün ilxı bu hayqırışın nə demək olduğunu yaxşıca başa düşürdü. Ən
yaxşı isə liderliyə iddialı olan ayğırlar bunu başa düşürdü. Kim bilir, onların hansına hakimiyyətini belə elan etmək hayqırışı nəsib olacaqdı. Kişnəmək, məhz bu cür hakimiyyətini elan etmək üçün kişnəmək hər ata nəsib olan
xoşbəxtlik deyildi. Bircə dəfə, yalnız bircə dəfə belə kişnəmək üçün nə qədər cüssəli, güclü ayğırlar həyatlarını
vermiş, şikəst olmuş, yabıya və qoşqu atına çevrilmişdilər. Bu kişnərti qələbə kişnərtisi idi. Bu kişnərti səsi dağlarda əks-səda verməklə ta ulu əcdad Kanqın da qulağına çatacaq, ondan təsdiq və təqdir alacaq bir kişnərti idi.
10

Bu an Qara Dumana elə gəlirdi ki, uluları Kanq va Çapman göydən onu seyr edir, onunla qürur duyurlar. Qəlbinə sonsuz nəşə doldu. Başını dik yuxarı qaldıraraq bu
dəfə sonsuz göylərə baxaraq kişnədi”.
Əsərdə kənddəki hadisələr, Oktarın atlarla münasibəti, Göydəmir atı çapıb oyunlarda qələbə çalması, sonra
Qara Dumanın quyruğunu kəsənin tapılıb cazalandırılmasını tələb etməsi, Qara Dumanı ram etmək istəyənlərə
qarşı mübarizə aparması kontekstində onun sinif yoldaşı
Selcanla uzaqdan-uzağa sevgi münasibətləri də xoş dillə
təsvir olunub. Bəzi məqamlarda Qara Duman və Gülgün
qısraq adlı iki atın münasibəti ilə həmin gənclərin sevgi
münasibətlərində paralellər nəzərə çarpır.
Və sonda hadisələr Sovet İttifaqının dağılması ərəfəsində baş verir: soydaşlarımızı Ermənistan ərazisindən
qovurlar, Bakıda milli mübarizə və müstəqillik hərəkatı
başlayır. Oktar, Kəngər və Səncər də kənddən Bakıya gələrək 20 Yanvar hadisələrində müstəqillik uğrunda mücadilə edirlər, tez-tez Qara Dumanı və o atın öz azadlığı
uğrunda necə mübarizə apardığını, çərçivələrə boyun
əymədiyini xatırlayırlar. Atın azadlıqsevərliyini özləri
üçün, bir növ, ideal kimi müəyyənləşdirirlər. Müstəqillik
uğrunda mübarizədə Kəngər və Səncər həlak olur, Oktar
isə ağır yaralanır və onun sifəti tamam dəyişilir. Və o, bu
11

sifətlə Selcanın gözünə görünmək istəmir. Nəhayət, onların arzuları, milli azadlıq ideyası həyata keçir və xalq
azadlığa qovuşur.
Bir cəhəti qeyd edim ki, əsərin dili bəlkə qədərindən
də artıq publisistik dildir. Bu əsər Hikmət Babaoğlunun
roman həcmində bədii yazısı kimi, yəqin, ilk yazısıdır. O,
daha çox jurnalist, redaktor kimi publisistik dillə yazır.
Ancaq buna baxmayaraq, belə üslub heç də əsəri az oxunaqlı etmir, əksinə, ona bir axıcılıq, rəvanlıq gətirir. Bəzi
yerlərdə onun sözlərin izahını verməsi xüsusi maraq doğurmaqla oxucuya zəngin məlumatlar verir. Açığı, bir
neçə məqamda fikirləşdim ki, bu sanballı, ətraflı məlumatları bədii əsərə sığışdırıb süjet qurmaqdansa, ümumiyyətlə, atlar haqqında publisistik düşüncələr qələmə
almaq daha effektli olardı. Çünki həddindən artıq bol informasiyaya malik olması və atların xarakterinə bələdliyi
müəllifin atlar haqqında ayrıca elmi-publisistik kitab
yazmaq gücündə olduğunu göstərir. Ancaq bütün bunlara baxmayaraq, hər halda mən qələm dostumuzun əsərini çox maraqla oxudum və sonda bu qənaətə gəldim ki,
bütün, yuxarıda dediyim fikirlərlə yanaşı bu əsər olduqca dolğun məzmunlu, bədii təsvir baxımından kifayət
qədər zəngin, tarixi məlumatlılıq baxımından nadir hesab ediləcək qədər yeni, estetik baxımdan millidir. Odur
ki, kitabın oxucularda da maraq doğuracağına inanır və
12

müəllifə yeni uğurlar arzulayıram. Sonra öyrəndim ki,
Hikmət Babaoğlu atlarla bağlı ayrıca tədqiqat əsəri də
yazıb və bu məni çox sevindirdi.
Hesab edirəm ki, Hikmət Babaoğlu vacib, lazımlı bir
mövzunu həm də çox şövqlə qələmə alıb. Onun tariximizə, soykökümüzə hədsiz sevgisi, bu sevgidən qaynaqlanan daha çox bilgi əldə etmək istəyi və bunu bölüşmək
niyyəti çox təqdirəlayiqdir. Və inanıram ki, Hikmət Babaoğlu bu axtarışlarını davam etdirəcək və biz onun yeni
kitablarını da belə maraqla oxuyacağıq.
Rəşad MƏCİD
Azərbaycan Yazıçılar Birliyinin katibi,
“525-ci qəzet”in Baş redaktoru

13

Qara Duman
(roman)
Ayaqları yerə dəyəndə ilk dəfə idi ki, belə sərt zəminə toxunduğunu hiss etdi. Əvvəlcə dikəldi, sonra bu
bərk zəminin üzərinə ayaqlarının dördünü də basmağa
çalışdı. Birinci dəfədə alınmadı, böyrü üstə yerə yıxıldı.
Sonra bir də, bir də... Artıq torpağın sərt olmağı onun xoşuna gəlmişdi. Uzun ayaqlarını torpağa dirəyərək ayaq
üstündə dururdu. Anasının nəvazişli tumarları canını rahatladır, ona güc verirdi. Elə bu dəmdə burnuna ləzzətli
bir qoxu gəldi. Sövqi təbii ona tərəf dartındı, ancaq boğazı çatmadı. Bir də təkrar etdi, yenə alınmadı. Deməli,
nəsə başqa bir şey fikirləşmək lazım idi. Birdən anası
burnu ilə onu azacıq irəli itələdi. Nazik, uzun və yaraşıqlı
ayaqları hərəkətə gəldi, az qaldı müvazinətini itirsin, lakin tezcə toparlanmağı bacardı. Ayaqlarının ikisini çarpaz şəkildə irəli ataraq, digər ikisi üzərində müvazinətini
qorumağı öyrəndi. İlk həyəcan keçən kimi yenidən o cəlbedici və ləzzətli qoxuya tərəf dartındı. Və dodaqları ana
südünə çatdı... Aman Allah! Bu nə qədər ləzzətli, nə qədər dadlı idi. Sanki hər qurtumunda ona güc, cəsarət verirdi. Ağ və yağlı süd ağzının ətrafında köpüklənir, onu
14

məst edirdi. Elə bu dəmdə alçaqdan uçan bir dəstə çöl
quşu şən civiltilərlə ətrafa səpələndi. Onların səsi xoş bir
simfoniyanı xatırladır, ətrafdakılara sevinc bəxş edirdi.
Doymuşdu... Geri çəkilmək istədi. Bir az öncə etdiyi hərəkətin tərsini etməli idi. Bacardı... Artıq torpaq əvvəlki
kimi sərt deyildi. Anasının ətrafında kiçik bir dövrə vurdu. O qədər qarışıq və maraqlı şeylər vardı ki, onların hamısını yaddaşına həkk etməyə çalışırdı. Anası əlvan çiçəklərlə örtülmüş yaşıl çəməndəki otları iti və sərt dişləri ilə
kəsərək qoparır, sonra isə çeynəyərək udurdu. O da anasını təqlid etməyə çalışdı, ancaq alınmadı. Doğrusu, hələlik bu məşğuliyyət ona o qədər də maraqlı gəlmədi.
Bir dövrə daha vurdu... Və elə bu vaxt orada tək olmadıqlarını anladı... İrəlidə anasına bənzəyən çoxlu at
var idi. Bir neçə madyan3 ilxıdan4 ayrılıb onlara tərəf gəlirdi. Nə edəcəyini müəyyənləşdirməyə çalışdı. Əvvəlcə
qaçmaq istədi, sonra anasına baxdı, o sakit bir şəkildə bayaqkı məşğuliyyətini davam etdirirdi. Atlar yaxınlaşarkən başını yuxarı qaldırıb mehriban bir səs çıxardı. Gələn
qonaqlar da eyni şəkildə oxrandılar5. Burunları ilə aralarına yeni gələn qonağa təmas edərək onun qoxusunu aldılar. Elə bununla da tanışlıq başladı... Bir qədər sonra
Madyan – nəsilartırmada iştirak edən dişi atlar
İlxı – at sürüsü
5 Oxranmaq – atın ağzını açmadan çıxardığı boğaz səsi
3
4

15

anası xeyli sürətli hərəkətlə ilxıya doğru irəlilədi. O da
anasını çətinlik çəkmədən təqib etdi. Ayaqlarını ardıcıl
olaraq növbə ilə irəli atmaq xoşuna gəlmişdi. Bu, maraqlı
idi... İlxıya yaxınlaşdıqda bir az aralıda təkbaşına otlayan
çox yaraşıqlı bir at gördü. Geniş və əzələli sinəsi, uzun
boynu, uca boyu, uzun və qüvvətli ayaqları var idi. Ön
ayaqları topuqdan aşağı ağ, bədəni isə tünd-qırmızı
rəngdə idi. Ulduzu xatırladan daha bir ağ rəng isə, elə bil
ki, düz alnının ortasına döyülmüşdü. Yalı və quyruğu
qapqara idi. Birdən at başını yuxarı qaldıraraq heybətli
baxışları ilə onu və anasını süzdü. Anası yenə bir az öncə
madyanlarla qarşılaşarkən çıxardığı səsi çıxardı. Sanki
bu səsdə nəsə bir sehr var idi. Bu səs ilxı başçısı olan nəhəng, qocaman ayğırı6 da, balaca qulunu da sakitləşdirdi. Əvvəlcə ilxının sıx olması ona cansıxıcı gəldi. Bir qədər sonra isə özü kimi balaca və sevimli dostlar tapdı. Bir
yerdə oynayır, bərabər əylənirdilər. Hətta bəzən analarından bir qədər aralanır, sonra isə əcdadlarından onlara
miras qalmış genetik iybilmə hissi ilə çətinlik çəkmədən
öz analarını tapa bilirdilər. Bəzən bir qədər uzağa getdikdə isə dərhal analarının mehriban səsini eşidir, harada
olsa tez ona tərəf qaçırdılar.

6

Ayğır – 3 yaşını bitirmiş, nəsil artırmada iştirak edən erkək atlar,
ilxıda dominantlıq edən erkək at

16

***
Bir qədər sonra qəribə bir əhvalat baş verdi. İlxı qoca
ayğırın təlimatı ilə bir az daha sıxlaşmağa başladı. Səhərdən bəri yüksəklikdən onun dərisinin üzərinə düşərək
tüklərini min rəngə çaldıran və ətrafı nura qərq edən sarı
top yavaş-yavaş yox olmağa başlayırdı. Çox keçmədən
isə hər tərəf qara rəngə boyandı. O, artıq anasından bir
addım belə ayrılmır, onun sinəsinə sığınaraq rahatlıq
tapmağa çalışırdı. Qoca ayğır sanki hamının burada
olub-olmadığını yoxlayırmış kimi bərkdən kişnədi. Ona
cavab verircəsinə ilxının içərisindən müxtəlif səslər gəldi. Sonra isə heybətli ayğır ilxını qabağına qataraq irəliyə
doğru qovdu. Onlar çox keçmədən parıltılı maye axan kiçik bir dərəyə çatdılar. Bu, su idi. İlxı doyunca su içdikdən sonra fınxıraraq irəli hərəkət etdi. Üç tərəfi sərt qayalıqlarla əhatə olunmuş bir düzənliyə gəldilər. Bir qədər
sonra isə hamı istirahət edirdi. Yalnız qoca ayğır nəhəng
gövdəsinin üzərində olan yaraşıqlı başını dik tutaraq
diqqətlə havanı qoxlayır, qulaqlarını şəkləyərək 7 ətrafa
nəzər salırdı. O, yenə də ilxıdan bir qədər aralıda dayanmışdı. Ayğırın rahatlığı ilxıya da sirayət edir, hər kəsə
hüzur verirdi. Elə bu rahatlıq içərisində də gözlərinə yuxu getdi. Başını anasının qarnına söykəyərək mışıl-mışıl

7

Şəkləmək – atın qulaqlarını cütləyərək irəliyə doğru tutmasına deyilir.

17

yatdı. Səhər açılanda yenə anasının nəvazişli toxunuşu
ilə oyandı. Hər tərəf yenidən nura qərq olmuş, dünənki
sarı nur topu öz yerini almışdı.
***
İlxı yenə heybətli ayğırın bir işarəsi ilə hərəkətə gəldi. İrəlidə ucsuz-bucaqsız çəmənlik vardı. Çəmənlik o
qədər rəngarəng çiçəklər və otlarla örtülmüşdü ki, sanki
nəhəng bir xalını yerə sərmişdilər. Atlar isə bu xalının
üzərində usta xalçaçı tərəfindən hörülmüş miniatürü xatırladırdı. İlxı çəmənliyə yayılaraq otlamağa başladı... O,
artıq vərdiş etdiyi cəldliklə anasına yaxınlaşaraq yenə
ləzzətli südündən doya-doya əmdi. Başını qaldırıb irəliyə doğru baxanda sərin meh sinəsini oxşadı. Sanki əsən
ruzgar onu yarışmağa dəvət edir, irəli atılmağa cəsarətləndirirdi. Bu duyğu o qədər güclü idi ki, özünü saxlaya
bilməyib var gücü ilə irəli atıldı. O, sürətini artırdıqca külək də güclənir, onu daha da sürətli olmağa həvəsləndirirdi. Qaçarkən kiçik və sevimli yalmanı dalğalanır, yaraşıqlı ayaqları yay kimi tarıma çəkilir, sonra isə onu sürətlə irəli itələyirdi. Bu vəziyyət qəlbinin dərinliklərində
bir ehtiras alovlandırır, onu daha sürətlə qaçmağa vadar
edirdi. Dırnaqlarının ucu yerə dəyər-dəyməz güclü
ayaqlar onu yenidən havaya atır, yaşıl çəmənin sonsuz18

luqlarına doğru itələyirdi. Aman Allah! Bu nə coşqun ehtiras, nə bitməz həvəs idi. Qaçmaq, qaçmaq, durmadan,
dayanmadan irəli şığımaq!.. Qaçmağa başlayanda ona
qoşulmaq istəyən dostları artıq çoxdan arxada qalmışdılar. O isə sanki qaçmır, çəmənlik boyunca yaydan çıxmış
ox kimi süzürdü. Elə bu dəmdə uzaqdan, lap uzaqdan
anasının səsini eşidən kimi oldu... Əvvəlcə elə də əhəmiyyət vermədi, sonra isə anasının kişnəyərək böyük sürətlə ona tərəf gəldiyini hiss etdi. Anasının ayaq səsləri
yaxınlaşdıqca, bəhsə girirmişcəsinə o daha sürətlə qaçırdı... Anası isə sanki artıq kişnəmir, inildəyirdi. Elə bu
dəmdə qəfildən qarşısına haradansa axşam gördüyü
heybətli ayğır çıxdı. Bir neçə yüngül hərəkətlə ona doğru
irəlilədi və geniş sinəsi ilə önünü kəsdi. Özünü ayğıra
çırpmaqdan güclə saxladı. Qocaman ayğır isə qəzəbli baxışları ilə onu süzərək ağır addımlarla oradan uzaqlaşdı.
Artıq anası sakitləşmiş, ancaq həyəcanı hələ də keçməmişdi. O, diqqətlə irəliyə doğru baxır, nəsə demək istəyirdi. Başını qaldırıb anasının baxdığı səmtə boylandı.
Bir azca irəlidə sərt və sıldırım qayalar, sonra isə dibi görünməyən uçurum var idi... Nə baş verdiyini yalnız indi
anladı. Deməli, onu əhatə edən dünya təkcə düzənlikdən
və yaşıl çəməndən ibarət deyilmiş... Bu, balaca qulunun 8

8

Qulun – yeni doğulmuş at balasına deyilir.

19

ilk həyat dərsi oldu. Anası ilə bərabər geriyə, ilxıya doğru qayıtdılar. Çox keçmədən bir az öncə yaşaya biləcəyi
faciəni unutdu. Ancaq sürətlə qaçmaqdan aldığı ləzzəti
əsla unuda bilmədi. Qaçmaq onun üçün bir sevdaya, bir
tutquya çevrilmişdi. Hər fürsətdə irəli atılır, var gücü ilə
havanı yararaq sonsuzluğa doğru cumurdu. Ancaq bununla belə, artıq daha diqqətli idi. Qaçarkən ətrafında
olan hər kiçik maneəyə belə diqqət yetirməyi unutmur,
onları dəf etməyi bacarırdı.
Bir dəfə isə başqa bir qorxulu hadisə baş verdi. Yenə
sürətlə qaçarkən önünə çox da böyük olmayan su gölməçəsi çıxdı. Nə edəcəyini fikirləşmək üçün vaxtı yox idi.
Şüuraltı hafizəsinin diktə etdiyi ani qərarla əvvəlcə ayaqlarının dördünü də bir yerə yığdı, sonra ön ayaqlarını
dizdən qatlayaraq yuxarı qaldırdı. Bu zaman arxa ayaqları gərilərək yığılmış yay formasını aldı və onu sürətlə
havaya atdı. Yerə necə düşdüyünü sonra anladı. Sövqitəbii olaraq ön ayaqlarını havada açmış, yerə enərkən onlardan yerlə təmas vasitəsi kimi istifadə etmişdi. Həyəcan keçər-keçməz bu, o qədər xoşuna gəldi ki, artıq onu,
bir növ, məşğuliyyətinə çevirdi. İlk öncə bir neçə dəfə elə
həmin gölməçənin üzərindən o tərəf bu tərəfə atıldı. Sonra isə önünə çıxan hər maneənin üzərindən atılmağa
başladı. Bir azdan əngəllərin hündürlüyünə və eninə görə artıq dəqiq hesablamağı da öyrəndi.
20

Qaçmaq və hoppanmaq ən sevimli məşğuliyyətinə
çevrilmişdi. Bu hərəkətlər ayaqlarını gücləndirir, əzələlərini bərkidir, özünə inamını artırırdı... Yoldaşları içərisində onunla bəhsə girəcək kimsə yox idi. Nə qaçmaqda,
nə atlanmaqda heç biri onunla rəqabət edə bilməzdi. Bu
keyfiyyətləri onu kiçiklərdən ibarət dəstənin liderinə çevirmişdi. Son dövrlərdə isə heybətli ayğırı yamsılayaraq
bəzən boynunu irəli uzadır, qulaqlarını arxaya doğru yatırır, ağzını geniş açır, dostlarına hücum edir, onları qabağına qataraq qovmaqdan həzz alırdı.
Belə sakit və əyləncəli günlərin birində yenə qəribə
bir hadisə baş verdi. Bu vaxta qədər ilxıda heç vaxt rast
gəlmədiyi iki atın üzərində iki varlıq oturmuş, onlara sarı gəlirdi. Atların belində dəmir və taxta parçasından düzəldilmiş və qalın qayışla onların belinə bağlanmış bir əşya var idi. Həmin varlıqlar da elə onun üzərində oturmuşdular. Bu, azmış kimi, atların ağzına kiçik dəmir parçası pərçim edilmişdi, ona bərkidilmiş qayışın ucu isə
onların əlində idi. Qayışla atları idarə edir, onları istədikləri vaxt istədikləri yönə istiqamətləndirir, bəzən onları
sürətlə çapır, bəzənsə həmin qayışla dəmir parçasını dartaraq atların ağzını yırtırcasına onları durdururdular.
Gördüyü mənzərədən o, dəhşətə gəldi. Bu, əsl əsarət idi.
Beynində bir anda ildırımlar çaxdı. Yaraşıqlı başını sağasola yellədərək etiraz etdi. Sonra isə quyruğunu və başını
21

dik tutaraq vargücü ilə götürüldü. Ancaq çox uzağa gedə
bilmədi. Bayaqkı atlılardan biri onu ilxıya qaytararaq irəliyə qovdu. Daha qəribə bir də bu idi ki, ilxı bu onlara
etiraz etmir, onların iradələrinə tabe olurdu. Hətta heybətli qoca ayğır da!.. Bu isə fəlakət idi!
***
... İki atlı artıq bir saata yaxın idi ki, onları qovurdu.
Bu qovulma sanki heç bitməyəcək bir əzab idi. O isə bu
əzaba dözmək niyyətində deyildi. Qüruru parçalanır,
mütilik ona əzab verirdi. Heybətli qoca ayğırın itaətkarlığı isə onu lap əsəbiləşdirir, hövsələdən çıxarırdı. Axı o
istəsəydi, atlıların ikisini də geniş əzələli sinəsinin qabağına qatıb düz uçuruma qədər qova, onların zülmündən
bütün ilxını xilas edə bilərdi. Ancaq qocaman ayğırın, görünür, belə bir fikri ümumiyyətlə, yox idi. Başını dik tutaraq məğrur-məğrur irəliləyir, ilxıçıların səs-küyünə o
qədər də fikir vermirdi. Hərdən qarışıqlıqda "ədəb" qaydalarını pozub ona çox yaxınlaşan gənc ayğırlara yüngülcə qulaqburması verir, bununla da işini bitmiş hesab
edirdi.
... Elə bu qarışıq düşüncələr içərisində də o, yenə ilxıdan ayrılıb bir az kənara çıxdı. Birdən ilxıçı əlindəki qamçı
ilə onun sağrısına yumşaq bir sığal çəkərək güldü... Yox!
Artıq bu, dözülməz idi. Bütün gücünü toplayıb irəli atıldı.
22

İlxı arxada qalmışdı. O hey qaçır, qaçır, zülm hesab etdiyi
bu rəzalətdən xilas olmağa çalışırdı. Qoy lap qabağına uçurum çıxsın, qoy o su gölməçəsinin lap böyüyü çıxsın yenə
durmayacaq, özünü irəli atacaqdı...
***
Kənd uşaqları yaxınlıqdakı yaşıl təpənin üstündə
oturub mövsümi işlərə cəlb edilmək üçün ilxıçıların ilxını kəndə gətirmələrini səbirsizliklə gözləyirdilər. Onlar
çoxdan tanıdıqları, xasiyyətlərini yaxşı bildikləri yaraşıqlı atları görməyə tələsir, fürsət düşdükcə onları minərək
çapacaqlarını xəyal etdikcə ürəkləri atlanır sevincdən qanadlanırdılar. "Mən bu il sarı ürgəni minəcəyəm, yox, o
mənimdir..." Boz ayğırı, Şəkili, Ceyranı, Qəmər, Göyərçin, Sona, Göy qısrağı, Rüzgarı Şimşəyi... atların bir-bir adlarını çəkir, sanki çoxdan görmədikləri ən yaxın dostlarını görcək kimi tələsir, səbirsizlənirdilər.
Birdən torpaq kənd yolunun o başında tozdumana
qarışdı. Duman o qədər qatı və tünd idi ki, uşaqlar "Baxın, baxın, qara dumana baxın" deyə qışqırırdılar. Getdikcə yaxınlaşan dumanın önündə ağ qaşqalı boz bir qulun var gücü ilə irəliləyirdi. Duman isə onun ayaqlarının
altından qalxan toz dumanı idi. Uşaqlar bu yaraşıqlı qulunu görcək: "Bildim, bu Sonanın qulunudur, yox, düz
23

demirsən, Qəmərin, yox-yox, Göyərçinin balasıdır”. Mübahisə qızışdı. Boz qulun isə getdikcə onlara daha da yaxınlaşırdı. Birdən o da uşaqları gördü. Ani hərəkətlə dayanmağa çalışdı. Bu o qədər sürətlə baş verdi ki, dal
ayaqları üzərində şahə qalxdı. Havada kiçik bir qövs cızaraq geri döndü. İlxı görünmürdü. Qocaman ayğır kimi
başını dik tutub qulaqlarını şəklədi. Ağzını geniş açıb burun pərələrini oynadaraq var gücü ilə kişnədi. Elə bu zaman arxadan səs-küylə ilxı ona yaxınlaşdı...
Kənd uşaqları bu kiçik və inadkar qulunun adını elə
Qara Duman qoydular. Əslində onun rəngi tam olaraq
qara deyildi. Bu, bir müddət sonra olacaqdı. Hələlik isə
onun rəngi boz-qonur torpaq rəngində idi.
Qara Dumanın gözəlliyi, dəcəlliyi, ipə-sapa yatmazlığı, ox kimi süzməyi onu kənd uşaqlarının sevimlisinə çevirmişdi: "Bütün atları keçəcək, toylarda birinci
gələcək, yorğa olacaq, sahibindən başqa heç kəsi mindirməyəcək, bütün ayğırları yenəcək, ilxını bir-birinə qatacaq, qonşu kəndin ayğırlarını döyüb madyanları öz ilxısına qatacaq, bu, lap yəhərsiz də minilər, ayaqlarının
uzunluğuna bax, gözləri lap almadır ki... yalmanı qız birçəyi kimidir, tel-tel, qaşqadır qaşqa, – bütün bu təriflər və
xoş sözlər Qara Duman üçün idi. Uşaqları kim susdura
bilərdi ki... O ki var Qara Dumanı tərifləyir, onunla bağlı
xəyallar qururdular. Amma mübahisə yaradacağı, hətta
24

işin yumruq davasına qədər gedib çıxacağını bildikləri
üçün heç kəs Qara Dumanla bağlı ən şiddətli arzusunu
dilə gətirmirdi. Ancaq hər birinin ürəyində bu arzu dəfələrlə, aramsız olaraq təkrarlanırdı... "Qara Duman böyüyüncə onu birinci özüm minəcəyəm".
***
İlxıçılar atları hay-küylə böyük bir xalxalın9 içərisinə
doldurdular. Atların hamısı sanki heç nə olmamış kimi
bu ağac barmaqlıqların arasında özlərini rahat hiss edirdilər. Təkcə Qara Duman buna dözmür, ruhu sıxılırdı.
Artıq qocaman ayğır onun üçün nüfuzlu, heybətli, güclü,
yaraşıqlı ilxıbaşı deyildi. Tamamilə gözündən düşmüşdü. Qara Duman hey fikirləşir, vurnuxur, bir çıxış yolu
tapa bilmir, ancaq bu rəzalətə də dözmək istəmirdi. Gecə
onun üçün beləcə ağır iztirab və kədər içərisində keçdi.
Səhəri gün ilxıçılar atları bir-bir, iki-bir ağıldan çıxarır,
ayrı-ayrı adamlara verirdilər. Onlarsa atların başına cilov
keçirərək müxtəlif istiqamətlərə aparırdılar. Nəhayət, sıra Qara Dumanın anasına gəldi. Anası itaətkar bir şəkildə yüyənin başına taxılmasını qəbul etdi. Sonra isə sakit
və təmkinli yerişlə onu yedəyində aparan adamın arxasınca getdi. Qara Dumanın artıq anasını təqib etməkdən

9

Xalxal – taxta çəpərdən düzəldilmiş xüsusi yer

25

başqa çıxış yolu qalmamışdı. Xalxaldan aralanırkən dönüb bir daha son azadlıq ümidi ilə geriyə baxdı. İlxıda
qalan qulan 10 və dayları 11 (gənc atlar belə adlandırılır),
həmçinin, qocaman ayğırı açıb buraxdılar. Atlar bunu
gözləyirlərmiş kimi yerlərindən götürüldülər. Qoca ayğır yenə də dəyişməz qüruru və təmkini ilə ilxını qabağına qatıb qovur, gənc ayğırların davranışlarına nəzarət
edirdi. Bu səhnədən o qədər həyəcanlandı ki, ilxıya qoşulub bu tozlu kənd yollarından uzaqlaşıb yenidən bol
otlu və təravətli çəmənliklərə qovuşmaq istədi. İlxı gedən tərəfə çapdı. Dərhal da anasının israrlı və qəzəbli çağırışını eşitdi. Dön!..
Geri döndü... Vay, qoca hiyləgər, vay! Deməli sənin
yalançı qürurunun və arxayınlığının səbəbi bu imiş! Sən
azad qalacağını bildiyin üçün ilxıçılara satıldın. Onları
qabağına qatıb uçurumdan aşağı yuvarlatmadın! Deməli
belə! Mən artıq səndən nə qorxur, nə də sənə hörmət edirəm. Satqın! Bu sözlərlə Qara Duman ürəyində Doru12
ayğırı ittiham edirdi.
***

Qulan – altı aylıqdan sonra dişi atlara verilən ad
Day - altı aylıqdan sonra erkək atlara verilən ad
12 Doru – rəng bildirir, tünd-qırmızı rəngli, yalmanı və quyruğu qara
olan atlara deyilir.
10
11

26

Kolxozda qızmar yay işləri başlamışdı. Biçənəkdəki
sıx və hündür otlar biçilir, böyük tayalara vurulur, qışda
heyvanların qidalanması üçün ərzaq ehtiyatı görülürdü.
Bu işdə atlar insanların ən fəal və əsas köməkçiləri idilər.
İlxıdakı atların, demək olar ki, hamısı üçün iş tapılmışdı.
Otbiçən nəhəng dəmir arabaya dörd at qoşulurdu. Atlar
qalın və enli qayışla boğazlarına keçirilən xamut vasitəsilə bu nəhəng dəmir arabanı irəliyə doğru dartır, araba
isə türkürpədici cingiltili səslə otları biçib yerə salırdı.
Bunun ardından isə otyığan dırmıqlı araba otları yığırdı.
Bu arabaya bəzən iki, bəzənsə dörd at qoşulurdu. Belə
arabaların sayı o qədər çox idi ki, atların hamısı işə cəlb
edilmişdi. Onlar səhərdən-axşama qədər çalışır, fürsət
tapdıqca elə işləyə-işləyə yaşıl otları iri dişləri ilə qamarlayıb yeyirdilər. Günü-gündən atlar arıqlayır, onların geniş, günəşin şüaları altında parıldayan sağrıları incəlir,
omba və bel sümükləri dərinin altından görünürdü.
Digər atlarla müqayisədə Qara Dumanın anasının işi
yaxşı idi. Çünki onu arabaya qoşub bütün günü işlətmirdilər. Çox da cüssəli olmayan bir adam bu atı minərək
işləyənlərə nəzarət edir, tez-tez ora-bura çaparaq göstərişlər verirdi. Ağır ot arabalarını uzaq məsafədə yerləşən
kolxoz tövlələrinin yanına daşımaqla, yaxud dırmıq və

27

otbiçən arabalara qoşulmaqla müqayisədə bu, çox yüngül iş idi. Qara Duman artıq bu məşğuliyyətə alışmağa
başlamışdı. Onu ən çox əyləndirən isə uşaqlar idi. Bəzən
anasını yaşıl çəmənliyə hörükləyərək otlamasına icazə
verirdilər. Belə vaxtlarda Qara Duman kənd uşaqlarının
sevimli "oyuncağına" çevrilirdi. Uşaqlar saatlarla onu
seyr edir, əllərində gətirdikləri müxtəlif yeməli şeyləri
ona uzadır, ünsiyyət qurmağa çalışırdılar. Qara Duman
əsla onlara yaxınlıq vermir, başını dik tutaraq yüngül sıçrayışlarla onlardan uzaqlaşır, çəmənlikdə dövrə vuraraq
sürətlə qaçır, nazik cır səsyilə kəsik-kəsik kişnəyirdi.
Onun bu dəcəlliyi uşaqları daha da əyləndirir, bu kiçik
və dəcəl quluna sevgilərini bir az da artırırdı.
Sərbəst vaxtlarında isə Qara Duman anasının südündən doyunca əmir, südün yağlılığından məst olaraq yerə
uzanır, özünü günə verirdi. Anası ağ və yağlı südü ilə
onu yaxşıca bəsləyir, Qara Duman hər gün özünü əvvəlkindən daha güclü, daha çevik, daha qüdrətli hiss edirdi.
Günlər bir-birini sürətlə təqib edir, yay fəsli başa çatırdı. Artıq kolxoz tövlələrinin ətrafında böyük ot tayaları qurulmuş, çəmənin, çölün dadlı və təravətli otları heyvanların qış yemi kimi tədarük edilmişdi. Bütün bu işlər
isə insanlarla bərabər atların da böyük zəhməti hesabına

28

başa gəlmişdi. Elə bu zəhmət və çalışqanlıq da atları heydən salmış, onların çoxu bir dəri, bir sümük qalmışdı.
Ancaq buna baxmayaraq, yaradılışdan onlara bəxş edilmiş dözüm və güc sayəsində hələ də çevik hərəkət edir,
ehtirasla qaçır, öz məğrurluqlarını qoruyurdular. Nəhayət, atların işi qurtardı. Onların bir qismi işdən azad edildi. Azad edilmiş atlar taxıl zəmilərinin yerində, kəndə
yaxın ərazilərdə otlayır, yerə tökülmüş arpa, buğda və
vələmir dənlərini sevə-sevə yeyir, itmiş enerji və güclərini bərpa edirdilər. Qara Dumanın anasını isə hələ də sərbəst buraxmırdılar. Tez-tez ora-bura çapır, müxtəlif işlərin dalınca gedirdilər. Bu isə Qara Dumanı əsəbiləşdirir,
səbirsizliklə insanların əlindən qurtaracaqları günü gözləyirdi. Çox keçmədən, demək olar, bütün atlar buraxıldı. İlxıçılar yenə onları qovaraq kənddən uzaqlaşdırdılar.
Geniş və bol otlu örüşlərdə yenidən ilxı birləşdi. Qoca ayğır dərhal ilxı üzərində şəriksiz hegemoniyasını bərpa etdi. Ayğırın ilxıda yaratdığı iyerarxiya o qədər sərt və qəti
idi ki, hər kəs ona sözsüz əməl edir, sürüdəki intizama
qeyd-şərtsiz tabe olurdu. Qısa müddətdə atlar əvvəlki
görkəmlərini bərpa etdilər. Onlar yenə güclü və əzəmətli
görünürdülər. Alışdıqları ənənəvi həyat tərzi onları xoşbəxt edirdi.

29

Ancaq getdikcə havada kəskin dəyişikliklər baş verirdi. Yamyaşıl çəmənliklər sarı rəngə boyanmışdı, otlar
əvvəlki kimi yumşaq və dadlı deyildi.
***
Güclü külək əsirdi... Bir qədər sonra külək yavaş-yavaş sakitləşdi. Göy üzünü bürümüş qara buludlar o qədər sıx idi ki, sanki səmada özlərinə yer tapa bilmir, yerə
enmək istəyirdilər. Birdən buludların toqquşmasından
çox gurultulu və vahiməli səs çıxdı. Qara Duman bir yerə
sıx şəkildə toplanmış ilxının içərisində tez anasını taparaq ona sığındı. Göy gurultusundan sonra uzaqlarda səmanın dərinliklərində sanki qara buludları yararaq irəliyə doğru şığıyan alov rəngli qəribə bir nəsnə göründü.
Şahə qalxmış atı xatırladan bu nəsnə ildırım idi. Qara
Duman baş verənləri diqqətlə izləyir, nə olduğunu anlamağa çalışırdı. Elə bu dəmdə göydən iri-iri su damlaları
sürətlə aşağıya doğru enməyə başladı. Yağış yağırdı!..
Parlaq və şəffaf nur damlaları yerə endikcə onların yerə
təmasından bir səs harmoniyası yaranır, duymağı bacaran bütün canlıların qulaq zövqünü oxşayırdı. Qara Duman sual dolu nəzərləri ilə anasını süzür, sanki baş verənlərin nə olduğunu soruşmaq istəyirdi. İlxı isə vüqarla
başını dik tutub bu təbiət hadisəsini onunla birlikdə yaşayaraq zövq alırdı. Çox keçmədən yağış dayandı. Atlar
30

yenə öz ənənəvi işləri ilə, otlamaqla məşğul oldular. Qara Duman isə onu narahat edən suallara anasından cavab
istəyirdi...
***
Axşam düşürdü, hava qaralmağa başlamışdı. Qocaman ayğır yenə adəti üzrə atları səfərbər edən səslər çıxardı. Bütün ilxı tərəddüd etmədən sürü nizamına tabe
olaraq çölün dərinliklərinə doğru irəliləməyə başladı.
Çox keçmədən hündür qayalıqların yaratdığı yarımağara şəkilli bir yerə çatdılar. Burada yer qupquru idi, külək
isə, demək olar yox idi. Atlar payız gecələrini bu yeni sığınacaqda keçirəcəkdilər. Bütün ilxı dincəlir, bəziləri isə
sığnacaqdan çox da aralanmadan yenə otlamağa davam
edirdi. Qara Duman isə hələ də gördüyü təbiət hadisələri, külək, yağış, göy gurultusu və ildırım haqqında anasından izahat istəyirdi. Göydəmir ürgə 13 ahəstə-ahəstə
baş verənləri genetik yaddaşına söykənərək nəql edirdi...
Külək və ildırım bütün atların ulu əcdadıdır. İldırım ulu
atamız, külək isə ulu anamızdır. Ona görə atlar həmişə
qaçanda külək kimi sürətli, şahə qalxanda ildırım kimi
əzəmətli və möhtəşəm, kişnəyəndə isə göy gurultusu kimi qüdrətli olmağa çalışırlar. Bu keyfiyyətləri olmayan

13

Ürgə – ilk qulununu dünyaya gətirən dişi ata verilən ad

31

atlar nəcabətli sayılmırlar. İlxıda onlara yer olmaz. Atlar
qaçarkən bundan zövq alarlar, qürurlanarlar. Çünki bu
zaman ulu anamız sinəmizi və yalmanımızı oxşayaraq
bizi buna həvəsləndirər. Biz atlar sürətimizi artırdıqca
külək anamız da öz nəvazişini artıraraq bizi daha çox
sevdiyini izhar edər. Atlar üçün bundan daha gözəl və
daha zövqlü bir şey təsəvvür etmək mümkün deyil. Bəzən atlar şahə qalxaraq kişnərlər. Bu, atların ulu əcdadları ildırımı xatırlayaraq ona səcdə etmək, ondan güc və cəsarət almaq arzusundan doğar. Bu hərəkət atları vəcdə
gətirər, onların ruhunu oxşar. Ulu əcdadları ildırımla
vəhdətdə olduğunu xatırladar. Ona görə də şahə qalxmış
at çaxmış ildırıma çox bənzər. Kişnərtisi isə göy gurultusunu andırar. Dünya sadəcə ucsuz-bucaqsız çəmənlərdən, dadlı-ləzzətli otlaqlardan, saysız-hesabsız meşələrdən, şəffaf və təmiz bulaqlardan ibarət olduğu zaman bu
gözəlliyi daha da cazibədar etmək üçün Ulu Tanrı ildırım və küləkdən əcdadlarımız Kanq və Çapmanı14 yaratdı. Onlar qaçmaqla bərabər uçmağı da bacarırdılar. Sonradan uçmaq vərdişini itirdilər. Çünki yerdəki təamlara,

Əfsanəyə görə, atlar küləyin sıxılmış formasından yaradılıb.
“Kanq” və “çapman” sözləri etimoloji məna etibarilə türkcədir. Kanq –
hökm edən, “çapman” isə iti qaçan deməkdir. Bütün dillərdə hippoloqlar bu sözlərdən istifadə edirlər.
14

32

ləzzətli otlara və çiçəklərə o qədər aludə oldular ki, doymaq hissini itirdilər. Həddindən atrıq çox yeyərək ağırlaşdılar. Pərvazlanmaq vərdişləri yox oldu. Bax, görürsənmi ən iti qaçan, ən nəcabətli, ən güclü ilxıbaşını?! O
da gecə-gündüz doymaq bilmədən otlayır. Ona görə də
atlar artıq uça bilmədikləri üçün özlərini günahkar sayırlar. Ancaq bunun əvəzində ulu əcdadlarımız bizə başqa
keyfiyyətlər verdi. Atlar bütün digər canlılardan fərqli
olaraq diz qapaqlarını kilidləyə bilirlər. Ona görə də ayaq
üstündə yatır, ayaq üstündə dincəlirlər. Diz bağları çox
güclü olduğu üçün əsla yorulmazlar. Əgər bir at yatırsa,
yəni uzanaraq yatırsa, bunun yalnız iki səbəbi ola bilər:
deməli, o ya xəstədir, ya da qocalıb əldən düşüb. Normal
vəziyyətlərdə atlar yatarsa, bu zaman onların ağır çəkilərindən daxili orqanlarına güc və təzyiq düşər. Atlar bundan rahatsız olarlar. Bu, həddən artıq yeyib yeni bədən
quruluşu formalaşdığı üçündür. Yoxsa Tanrı bizi həm
qaçmaq, həm də uçmaq üçün yaratmışdı.
İnsanlar da vaxtilə bizi qanadlı şəkildə gördükləri
üçün nağıllarında, dastanlarında bəzən bizi qanadlı təsvir edirlər. Bu, tamamilə doğrudur. Ancaq hələ də yerə
təmas etməyən əcdadlarımız var ki, onlar uçmağı bacarırlar. Əcdadlarımızdan ulu babamız Burak uçaraq Məhəmməd peyğəmbəri Tanrımızın hüzuruna aparmışdı.
33

Bu müqəddəs kitablarıda da yazılıb, insanlarda minnətdarlıqla yad edirlər. Bəzi əcdadlarımız isə olduqca uzunömürlü olmuşlar. Onlar bir neçə peyğəmbərə minik
vasitəsi olmuş, Tanrının hikmətlərinin yayılmasına kömək etmişlər 15 . Atların hamısı ulu əcdadımız, atamız
Kanqdan və ulu anamız Çapmandan törəmişdir. Onların
ruhu həmişə bizimlədir. Sən də qaçanda küləyə, şahə qalxanda ildırıma, kişnəyəndə isə göy gurultusuna bənzəyəcəksən. Çünki sən təmiz, saf qanlı nəslin törəməsisən.
Qara Duman anasının söylədiklərini qavramağa çalışır, bəyaz yaddaşına genetik irsinin sirlərini dəqiqliklə
həkk edirdi. Ancaq onun beynindən bir fikir heç cür çıxmırdı. Madam ki atlar bu qədər əsalətli, bu qədər güclü
və möhtəşəm yaradılıblar, o zaman nəyə görə onlar insanların əlində acizdirlər?! İnsanlardan qat-qat güclü olduqları halda ona itaət göstərirlər?! Qara Duman bu mütiliyi və itaəti əsla qəbul etmək istəmirdi. Bunu heç cür
qüruruna sığışdıra bilmirdi. İstədi bu məsələ də anasından soruşsun, ancaq cəsarət edə bilmədi. Çünki anası artıq otlamağa başlamışdı. Bu isə söhbətin bitdiyinə işarə
idi. Onsuz da anasının anlatdıqlarını tam olaraq qavraya

Rəvayətə görə, Dül-dül adlı at Süleyman peyğəmbərin və Həzrəti
Əlinin minik vasitəsi olmuş, hazırda isə əbədiyaşar Xızır peyğəmbərin
minik vasitəsidir.
15

34

bilmir, daşları yerinə oturtmağa çalışırdı. Belə vəziyyətdə bir də insanlarla bağlı ona söyləniləcək şeyləri əsla anlaya bilməzdi. Hələliksə ona aydın olan bir sıra məqamlar vardı. Məsələn, artıq o, niyə qaçmağı, şahə qalxmağı,
zil səslə kişnəməyi bu qədər sevdiyini bilirdi. Qaçarkən
daha sürətlə qaçmaq ehtirasının artdığını da yaxşıca başa
düşürdü. Bir də anası başa salmışdı ki, atlar bu ehtirasdan o qədər vəcdə gəlirlər ki, yorulduqlarını, daxili orqanlarının belə sürətli və uzunmüddətli qaçış tab gətirməyərək sıradan çıxa biləcəyini hiss etmirlər. Bu isə faciə
ilə nəticələnir. Amma bu faciə o qədər də dramatik deyil,
hətta bəlkə bunu heç faciə də adlandırmaq olmaz. Çünki
bu zaman atlar öz əsalətlərinə və yaşam prinsiplərinə sadiq qalaraq qaçmaqdan imtina etmirlər. Əgər belə vəziyyətdə həyatları təhlükə qarşısında qalarsa, yəni çatlayarlarsa, bu zaman onların ruhu ulu ataları Kanqın və ulu
anaları Çapmanın ruhuna qovuşar. Onlar yenidən uçmağı bacararlar. Əcdadları ilə birlikdə göydən yerdəki nəsillərini izləyərlər. Bu söhbət Qara Dumana olduqca maraqlı gəlmişdi. Elə bu xəyallarla da Qara Duman yaxşıca
yuxuya daldı.
***
Səhərin alatoranlığında atlar yenidən ətrafa yayılaraq otlamağa başlamışdılar. Günlər beləcə bir-birini əvəz
35

edir, Qara Duman anasının yağlı və ləzzətli südündən
əmərək hər gün böyüyürdü. İndi artıq o, yerdən dadlı otlar seçərək dişləri ilə qoparıb yeməyi də bacarırdı. Havaların günü-gündən soyuması atları o, qədər də narahat
etmirdi. Çünki onlar yaxşıca bəslənmiş, dərilərinin altı
sıx toxumalı piy qatı ilə örtülmüşdü. Hələ üstəlik, soyuqlar düşəndən bəri onların nazik, parlaq tükləri də qalın
və isti tüklərlə əvəz olunmağa başlamışdı. Sanki soyuq
havalar atlara kürk geyindirmişdi. Artıq uzun müddət
idi ki, ilxı sərbəst dolaşır, insanlarla təmasda olmur, sadəcə Doru ayğırın əmrlərinə tabe olurdu. İlxıda qısa zamanda sürü iyerarxiyası bərpa olunmuşdu. Atlar ev heyvanı olaraq itlərlə təqribən eyni vaxtda əhliləşdirilsə də,
azacıq müstəqil olan kimi dərhal ənənəvi sürü iyerarxiyasını bərpa edərək ciddi intizam yarada bilirlər. Sürü
psixologiyasını bütün incəliklərinə qədər yaşadırlar. Bu
onların müstəqil yaşamaq qabiliyyətlərini artırır, təmin
edir. İtlər isə bu xüsusiyyətlərini çoxdan itirdiklərinə görə sahibsiz qaldıqları zaman sürü şəklində birləşə bilmir,
iyerarxiya qura bilmirlər. Ona görə də it xılı16 adlandırılan sahibsiz itlərin bir yerdə olması heç bir intizama, daxili sosial struktura və tabeçiliyə əsaslanmır. Atlar təhlükəsizliklərinin sürü nizamında gizli olduğunu bildikləri

16

Xıl – it sürüsü

36

üçün intizama ciddi riayət edir, əsla əzəli qaydaları pozmur, onu genetik yaddaşlarında hifz edirlər. Bu isə ilin
bütün fəsillərində baş verə biləcək təhlükələrə qarşı onları hazırlıqlı edir.
***
Havalar getdikcə daha da soyumağa başlamışdı. Belə soyuq və sakit günlərin birində göydən ulduzabənzər
ağ dənəciklər enməyə başladı. Qara Dumana görə, göylə
bağlı hər hansı bir hadisə ildırım və göy gurultusu ilə
müşahidə olunmalı idi. Ancaq bu dəfə belə olmadı. Qar
dənəcikləri sakit-sakit, həzin-həzin, dənə-dənə yerə enir,
ətrafı öz rənginə boyayırdı. Qara Duman heyrətlə bu hadisəni izləyir, hər tərəfin necə sürətlə ağ rəngə boyandığını müşahidə edirdi. Lakin bu sakit müşahidə çox çəkmədi. O, yerindən atılaraq yumşaq qarın üzərində sürətlə o tərəf-bu tərəfə qaçmağa başladı. İlxıdakı qulunlar buna bənd imiş kimi Qara Dumana qoşuldular. Onlar ağ
xalının üzərində bir-biri ilə yarışır, bəzən ilxıdan uzaqlaşırdılar. Belə hallarda analarından xəbərdarlıq alır, yenidən ilxıya qayıdırdılar. Qar isə yağmaqda davam edirdi.
İlxı qışın bu ilk gecəsini də əvvəlki sığınacağında keçirdi.
Səhəri gün Qara Duman ətrafa nəzər saldıqda çölün əvvəlki görkəmindən əsər-əlamət qalmadığını gördü, hər
tərəf ağappaq idi. Günəşin şüaları bu bəyaz səhranın
37

üzərində bərq vururdu. Qar dənəcikləri inci parçaları kimi günəşin şüasını əks etdirirdi. Sanki günəş kiçicik parçalara bölünərək yerə səpələnmiş milyonlarla günəşciklərə çevrilmişdi. Ağ səhrada kiçik bir qara xal belə görünmürdü. İlxı yavaş-yavaş ətrafa yayılır, acmış qarınlarını
doyurmaq üçün yem axtarırdı. Tezliklə qidalanmaq lazım idi. Çünki soyuq hava onları taqətdən salır, enerjilərinin böyük bir hissəsi bədənlərini isti saxlamağa sərf
edilir, onları donmağa qoymurdu. Doru ayğır ötkəm-ötkəm ətrafa nəzər saldıqdan sonra atları qarşıdakı təpənin
güney yamaca doğru qovdu. Burada qar başqa yerlərdəkindən daha az idi. Qarın altından müxtəlif növ otlar görünürdü. Atlar ön ayaqları ilə qarı təmizləyir, onun altından çıxan quru otları iştahla yeyirdilər. Bir qədər sonra
bu məşğuliyyət atların çənəsində buzdan saqqal yaratmağa başladı. Buna baxmayaraq, ilxı ara vermədən məşğuliyyətinə davam edir, diqqətlə qarı təmizləyərək qida
əldə edirdi. Günün sonuna yaxın ətrafa duman çökməyə
başladı. Ətrafdakı uca dağların zirvəsindən aşağıya doğru enən qatı duman yavaş-yavaş ilxıya yaxınlaşır, bu isə
ilxıda narahatlıq yaradırdı. Doru ayğır tez-tez başını yuxarı qaldıraraq havanı qoxlayır, ətrafa diqqətlə nəzər yetirir, ilxını çox dağılmağa qoymurdu. Qara Duman ilxıbaşının hərəkətlərini diqqətlə izləyir, onun niyə belə etdiyini anlamağa çalışırdı. Bir azdan yenə qar yağmağa
38

başladı. Ancaq bu qar əvvəlki kimi kiçik ulduzlardan
ibarət deyildi. Bu qar dənələri kiçik çınqıl daşları kimi
idi. Küləyin təsiri ilə bu kiçik qar düyünləri əsl daşa çevrilərək atları döyəcləyirdi. Atlar elə olduqları yerdəcə
baş-başa verib, bir yerə yığıldılar. Axşama yaxın isə şiddətlə əsən çovğun başladı. İlxıda ən isti yer qulunlara və
dayçalara ayrılmışdı. Onlar ilxının yaratdığı dairənin tən
ortasına toplanmışdılar. Arxalarında madyanlar, onların
arxalarında isə daylar, sonra isə ayğırlar dövrə yaratmışdılar. Buna baxmayaraq, soyuq getdikcə şiddətlənir, kiçik qulunlar iliklərinə qədər üşüyürdülər. Qaranlıq düşməkdə idi. Birdən ilxıda çaxnaşma baş verdi. Doru ayğır
göy gurultusunu xatırladan güclü səsi ilə kişnədi. İlxı daha da sıxlaşdı. Yalnız bu zaman Qara Duman xoşagəlməz və tanımadığı kəskin bir qoxu hiss etdi. Ətrafda canavarlar dolaşır, ilxıya necə hücum edəcəklərini müəyyənləşdirirdilər. Dəstəbaşı, sinəsi göy yallı boz canavar
heç nədən çəkinmədən sürüyə yaxınlaşır, atları qovmağa
çalışırdı. Lakin heç bir atın Doru ayğırın icazəsi olmadan
sürüdən ayrılaraq qaçmaq fikri yox idi. Canavar sürüsü
müxtəlif istiqamətlərdən ilxıya hücum edir, onu hərəkətə
gətirərək qovmağa çalışırdı, atlar isə bərk qorxsalar da,
yerlərindən tərpənmir, beləcə, əsəb müharibəsi gedirdi.
Bu arada Doru ayğır sürüyə soxulmaq istəyən bir canav39

arı ön ayağı ilə vurub yıxdı. Canavar qarın üzərində yuvarlanaraq bir qədər aralıda tez ayağa durdu. Bu, canavarları əsla qorxutmadı, əksinə, onları daha cəld və cəsarətlə ilxıya hücum etməyə sövq etdi. Bu zaman ilxının sol
tərəfindən bir boz day xilas olmağın qaçmaqda olduğunu düşünərək ilxıdan ayrıldı. İrəli atılarkən onun ardından digər atlar da qaçmaq istədilər. Bu, kiçik qulunları
olduqca pis vəziyyətdə qoya bilərdi. Atlar qaçaraq canlarını qurtara, qulunlar isə müdafiəsiz qalaraq canavarlara yem ola bilərdilər. Elə bu dəmdə öz vəzifəsini qorxmadan və cəsarətlə yerinə yetirən Doru ayğırın göy gurultusunu xatırladan kişnərtisi təkrar eşidildi. O, özünü
dərhal boz dayın ilxıdan qopduğu yerə çatdıraraq ilxının
dağılmasının qarşısını aldı. İlxıya təpilən bir canavarı isə
dal ayağı ilə vurub yerə sərdi. Yerə sərilən canavar ayağa
qalxmağa macal tapmamış Doru ayğır şahə qalxaraq ön
ayaqlarını bir cüt ox kimi canavarın düz sinəsinə sapladı.
Canavardan qorxunc bir səs çıxdı və o, yerində tərpənməz qaldı. Digər canavarlar bunu görüb var gücü ilə qaçan boz dayın dalınca düşdülər. Boz day canavar sürüsünün onu təqib etdiyini görüncə daha da sürətlə qaçmağa başladı. Canavarlar isə artıq qaçmır, yortma yerişlə
boz dayı təqib edirdilər. Qar getdikcə dərinləşir, boz day
yorularaq taqətdən düşməyə başlayırdı. O, artıq əsəb
müharibəsində yenildiyini başa düşmüş, səhv etdiyini
40

anlamışdı. Heç cür ilxıdan ayrılmaq olmazmış. İndi o, bu
səhvini həyatı ilə ödəməyə məhkum idi. Boz day istiqamətini dəyişərək ilxıya doğru dönmək istəyir, canavarlar
isə buna imkan vermir, onu daima ilxıdan uzaqlara qovurdular. Nəhayət, qaçmağın çıxış yolu olmadığını anlayan boz day dayandı. Canavarların ona yaxınlaşmasını
gözlədi, usta ovçu olan canavarlarınsa əsla ona yaxınlaşmaq niyyətləri yox idi. Onlar ətrafda rahat-rahat dolaşaraq səbir və təmkinlə boz dayın taqətdən düşməyini gözləyirdilər. Belə olduqda da boz day bütün cəsarətini toplayaraq canavarlara hücum etmək qərarına gəldi. Lap
önündə uzanaraq onu marıtlamış canavarın üzərinə
atılıb ayağı ilə ona zərbə endirməyə çalışdı. Canavar cəld
geri çəkildi. Bu dəmdə sayıqlığını itirmiş boz day dal
ayağının damarında sarsıdıcı bir ağrı hiss etdi. Dəstəbaşı,
göy yalmanlı boz canavar onun ayaq damarını kəsici dişi
ilə yaralamış və dərhal geri çəkilmişdi. Boz day dal ayağı
ilə canavarı vurmaq istəsə də, buna nail ola bilməmişdi.
Onun yarasından artıq qan axmağa başlamışdı. Qan qoxusu canavar sürüsünü məst etmişdi. Onlar ağ qarın üzərinə damlayan qırmızı qanı gördükcə dilləri ilə ağızlarını
yalayır, zingildəyərək bir-birinin yanına qaçır, dəstəbaşını hücumu gücləndirməyə həvəsləndirirdilər. Dəstəbaşı
əsla onlara məhəl qoymur, gözünü bir an belə ovundan
ayırmırdı. Boz day vəziyyətin getdikcə ağırlaşdığını,
41

vaxt itkisinin heç də onun xeyrinə olmadığını anlayırdı.
Nəsə etmək lazım idi. Qan itkisi bir azdan onu taqətdən
salacaqdı. Birdən-birə boz dayı ölüm xofu basdı. O özünün uzun və yaraşıqlı ayaqlarını, həmişə dik tutduğu qara yalmanlı incə boynunu bu amansız və hiyləgər yırtıcıların dişlərinin arasında hiss etdi. Var gücü ilə fınxıraraq
kişnədi. Öz heybətli səsindən özü vahiməyə düşdü. Ancaq canavarların tükü belə tərpənmədi. Boz day sonuncu
dəfə bütün gücünü toplayaraq irəli atılmaq, güclü ayaqlarını yerə döyəcləyərək var gücü ilə qaçmaq, bu yırtıcılardan uzaqlaşmaq istədi. Ancaq bunun bir fayda verməyəcəyini dərhal anlayaraq fikrindən vaz keçdi. Çünki
qaçmağa başlasa, ölümü daha da tezləşəcəkdi. Sinəsinə
soyuq və qarlı havanı çəkərək fınxırdı. Yerində bir dairə
vuraraq ətrafa göz gəzdirdi. Hər tərəf bəmbəyaz idi. İlxıdan isə əsər-əlamət yox idi. Canavarlar ətrafa səpələnərək mürgü vururdular. Boz daya elə gəldi ki, indi, məhz
bu məqamda qaçıb canını qurtara bilər. Ancaq ayağını
irəli atmaq istədikdə bütün canavarların alov saçan gözlərlə ona baxdığını gördü. Yerində dayandı. Artıq ölüm
qorxusu onu tamamilə tərk etmişdi. Beyni aydın və sakit
idi. Rahat bir nəfəs aldı. Hərəkət etmək istəyərkən ayağının birini hiss etmədi. Ölüm yaxınlaşırdı. Başını qaldırıb
göyə baxdı, açıq səmada ulduzlar sayrışır, ayın şövqü ət42

rafa yayılırdı. Aydın bir qış gecəsi idi. Belə gecələr gündüzdən çox da fərqlənmir. Boz day səmanın sonsuzluğuna baxaraq gecənin sükunətini dinləyirdi. Ayaz get-gedə
şiddətini artırır, onun vücudunu dondururdu. Canavarlar sanki öz ovlarını unutmuşdular. Onlar qarın üzərində
oynayır, o tərəf-bu tərəfə atılırdılar. Boz day düşmənlərini görməmək üçün başını aşağı saldı. Getdikcə taqətdən
düşürdü. Aclıq və yorğunluq hiss etməyə başladı. Gözləri qaraldı. Zehnində qulun vaxtlarında anasının ağ südünü necə əmdiyini xatırladı. Bütün bədəninə qəribə bir
həzz yayıldı. Diz qapaqlarını kilidləmiş, dörd ayağı
üzərində dayanmışdı. Bu vəziyyətdə o, boz mərmərdən
tökülmüş at heykəlini xatırladırdı. Səhərə yaxın tamamilə taqətdən düşmüş boz day gurultu ilə yerə yıxıldı. O,
yenə də anasının ağ südünü əmir, bu ləzzətdən başı gicəllənir, məst olurdu... Canavarlar boz dayın yıxılmağına
bənd imiş kimi dərhal ona hücum etdilər. Əvvəlcə ətrafında dolaşıb dişlərini daya batırır, sonra dərhal geri çəkilirdilər. Artıq heyvanın zərərsiz olduğunu anladıqdan
sonra cəsarətlə hər tərəfdən onu parçalamağa başladılar.
İlxıdan qopmaq, sürü intizamını pozmaq boz daya həyatı hesabına başa gəlmişdi... Yaşamaq uğrunda həyatın
əzəli mübarizəsində daha bir halqa beləcə qırılmışdı.
***
43

Doru ayğır ilxını intizamla irəli qovur, sanki bir az
öncə heç nə olmamış kimi qürurla başını dik tutub hər
şeyi nəzarətdə saxlayırdı. İlxı gecələmək üçün təhlükəsiz
yerə çatdı. Qara Duman yalnız indi rahat nəfəs aldı. Lakin o, hələ də boz dayın təlaşla bəyaz səhrada qaçdığını,
canavarların onu necə qovduğunu unuda bilmirdi. Boz
dayın aqibəti onu bərk narahat edir, bu məsələdə əsla
sevmədiyi Doru ayğırı qınayırdı. Bir daha əmin olmuşdu
ki, Doru ayğır istəsəydi, o zaman insanları da lap elə canavarı əzdiyi kimi əzə bilərdi. Onun mütiliyi üzündən
bütün ilxı yay boyu insanların quluna çevrilməzdi. Axı
bunu necə bağışlamaq olar?! Elə indi də əgər bir az çevik
tərpənsəydi, heç boz day da ilxıdan ayrı düşməz, yırtıcıların qisməti olmazdı. Ancaq bir tərəfdən də Qara Duman artıq dərk edirdi ki, əgər Doru ayğır olmasaydı, ilxı
pərən-pərən düşər, itki və qurbanlar daha çox olardı. O,
indi başa düşürdü ki, ilxı nəyə görə qeyd-şərtsiz Doru
ayğırın bütün göstərişlərinə riayət edir, ona itaət göstərir.
***
Nəsil şəcərəsinə və üstün keyfiyyətlərə görə ilxıda
olduqca ciddi sosial iyerarxiya var idi. Bu iyerarxiyaya
görə Qara Dumanın anası sürüdaxili sosial piramidanın
ən üst qatlarında yer alırdı.
44

Göydəmir ürgənin ilxıdakı statusu avtomatik olaraq
Qara Dumana da şamil olunurdu. Sosial struktur olduqca ciddi və möhkəm idi. Çox nadir hallarda bu strukturda ciddi yerdəyişmələr baş verə bilərdi. Qara Dumanın
ilxıdakı yüksək statusu onun nəcabətindən, iti qaçışı, yaraşığı, cəsarəti isə onun əsalətindən xəbər verirdi. Bu sevimli qulun böyüdükcə bütün müsbət keyfiyyətləri özünü daha qabarıq büruzə verir, onu seyr edənlərdə qibtə
və məhəbbət oyadırdı.
Soyuq və amansız qış günləri bir-birini əvəz edir, atlar günü-gündən daha çox çətinliklə üzləşirdilər. Onlar
hər gün bir az da arıqlayır, gücdən daha çox düşürdülər.
Əgər bədənlərini örtən tükləri qalın və sıx olmasaydı, onların bir dəri, bir sümük qaldıqları aydın görünərdi. Buna baxmayaraq, qulunların əhvalı o qədər də pis deyildi.
Qara Duman və dostları acdıqları zaman dərhal analarının isti döşündən doyunca dadlı süd əmə bilir, qardan,
borandan və sazaqdan onların sayəsində yaxşıca qorunurdular. Bütün çətinliklərə baxmayaraq, Qara Dumanın
kefi yerində idi. Çünki o və mənsub olduğu ilxı azad idi.
Heç kimsəyə, ən əsası isə insanlara xidmət göstərmir,
qulluq etmirdilər. Bu azadlıq nəyə desən dəyərdi. Bu
azadlıq üçün nəyi desən qurban vermək olardı. Çox yaxşı ki, indi insanlar yox idi. Onu ara-sıra narahat edən tək
şey Doru ayğırın ilxıdakı hegomonluğu idi. Ancaq bu,
45

Qara Dumana insanların hegemonluğu qədər ağır gəlmirdi. İnsanlar gah atları minir, gah arabaya qoşur, bəzən onları hörükləyir, hətta istədikləri vaxt ayaqlarına çidar17 belə vururdular. Bu, artıq qul olmaq idi. Atlar bunu
niyə qəbul edirdilər? Qara Duman anlaya bilmirdi.
Qarlı-sazaqlı bir qış gecəsi idi. Atlar bir-birinə çox sıx
dayanaraq soyuqdan, şaxtadan qorunurdular. Qara Duman anasına sığınaraq onun bədəninin hərarəti ilə isinirdi. Yenə insanları xatırladı. Onlar barəsində anasından
soruşmaq qərarına gəldi. Niyə atlar insanlara itaət edirlər, niyə onların zülmlərinə, əmrlərinə, göstərişlərinə tabe olurlar? Göydəmir ürgə nəvazişlə Qara Dumanı oxşayır, əcdadlarından ona miras qalmış atlarla insanların hekayətini aram-aram ona nağıl edirdi.
... Artıq sən bilirsən ki, biz atlar ulu atamız Şimşək və
ulu anamız Küləkdən törəmişik. Bu ulu əcdadlarımız
Tanrı tərəfindən on min il öncə Selenqa çayı ilə Sırdərya
çayı arasında yerə endirildilər18 . Əcdadlarımız minillər
boyu Asiyanın mərkəzi olan bu gözəl otlaqlarda sərbəst

Çidar – atın ön ayaqlarını bir-birinə yaxın şəkildə bağlayaraq onun
hərəkətini məhdudlaşdıran qayış, yaxud kəndir
18 Atlar bioloji növ olaraq Selenqa və Sırdərya çayları arsında yaranıblar. İlkin ilxı isə Tarpan adlandırılıb. Bu söz də türkcədir. Ayaqlarını
yerə döyən, yeri təpən deməkdir.
17

46

gəzib dolaşdılar. Gur sulu çaylardan su içdilər. Dünyanın ən ləziz təamları ilə qidalandılar. Artıb-törədilər, dərin-dərin çayları üzərək keçdilər, qarlı-qarlı dağları, sıx
ormanları dolaşdılar, dırnaqlar ilə sərt qayalardan qığılcım qopardılar... Və günlərin birində, beləcə qarlı və soyuq bir qış günündə insan oğlu ilə əhd-peyman bağladılar. Bir-birlərinə əbədiyyətə qədər sadiq qalacaqlarına,
bir-birlərinə dost-arxa olacaqlarına söz verdilər. Bir-birlərinə doğrudan da qardaş oldular. Qədim skif çöllərinin
mərkəzində, Kopet dağının 19 ətəklərində, güllü-çiçəkli,
bol sulu, geniş otlaqlı yamyaşıl Akal vadisi var imiş. Əcdadlarımız buranın havasını, suyunu, otlaqlarını çox sevirlərmiş. Yazda dağların başında ağappaq qar, talaların
yamaclarında isə təzə-tər al-qırmızı lalələr olarmış. Ona
görə də bu vadi Ak-al vadisi, yəni ağ-qırmızı vadi adlanırmış. Günlərin birində sərt qışdan taqətdən düşmüş və
çox itki vermiş ailəmizə canavarlar hücum edir ilxını dağıdırlar. Demək olar ki, bütün atlar ya həlak olur, ya da
təklənib soyuqdan donur, ya da canavarlardan onlara
keçmiş quduzluq xəstəliyindən məhv olurlar. Yalnız bir

Kopetdağı – indiki Türkmənistan Respublikasının ərazisində Aşqabad şəhərinin yaxınlığında
19

47

cüt qulun qaçaraq bir skif20 yurduna (keçədən hazırlanmış çadır) üz tutur. Skif ailəsi bu qulunları yurdun içərisinə alaraq onları öz övladları ilə birlikdə bəsləyir, böyüdür, onlara süd verirlər. Üstəlik, qulunların birinə Kanq,
yəni skiflərin dilində xan, hökmdar, birinə isə Çapman,
yəni qaçağan adını verirlər. Bu qulunlar böyüyüb at olurlar. Qulunlar ailənin azyaşlı övladları ilə, uşaqları ilə birlikdə çadırda böyüyürlər. Uşaqlarla bir-birlərinə o qədər
isinişir, doğmalaşırlar ki, hətta ailədaxili iyerarxiyaya belə alışırlar. Uşaqlar valideynlərini necə dinləyirlərsə, onların sözlərinə və göstərişlərinə necə əməl edirlərsə, bu
qulunlara da eynən onu təlqin edirlər. Nəticədə böyüdükdən sonra da insanlara tabe olmaq vərdişlərindən kənarlaşa bilmirlər. Bu doğmalığı itirməkdən qorxurlar. Elə
ilk dəfə də atları birlikdə böyüdükləri uşaqlar minərək
əyləncə məqsədi ilə çapır, atlarla oyun oynayır, onlarla
müxtəlif maneələri aşırlarmış. Bu, həm atlar üçün, həm
də uşaqlar üçün sevimli əyləncə imiş. Nəhayət, illər sonra uşaqlarla atların bu əyləncəsi artıq əməkdaşlığa çevrilir. Atlar böyüyəndən sonra uşaqlar üçün onları minmək

20

Skiflər – atı ilk əhliləşdirən xalq olub. Türklərin əcdadlarıdır. Bəzi
mənbələrdə saq, iskit – isquz, oğuz kimi təsvir olunurlar. İlk dəfə əhliləşdirilən atlar isə axaltəkə adlandırılan türkmən atlarıdır. Ona görə də
axaltəkələr bütün atların əcdadları hesab edilir.

48

çətin olduğu valideynləri atın belinə keçi yunundan hörülmüş kəndir (çatı) bağlayır və ucunu halqavari şəkildə
düyünləyirlər ki, uşaqlar atın belinə qalxa bilsinlər. Beləliklə, ilk yəhər və ilk üzəngi meydana gəlir. Sonra xurcuna bənzər keçənin içərisinə yumşaq tük dolduraraq elə
həmin çatı ilə atın belinə bağlayırlar. Beləliklə də ilkin yəhər meydana çıxır, atın başını sağa-sola istiqamətləndirmək üçün yenə həmin çatıdan dizgin21 düzəldib ucunu
əllərinə alırlar, beləliklə, yüyən əmələ gəlir. Günlərin birində isə atla bərabər səhrada yolu azaraq itən skif yeniyetməsi aclıq və susuzluğa məruz qalır. Bu zaman onun
diqqətini atın boynundan sinəsinə doğru uzanan qan damarı cəlb edir. Damarı xəncərlə deşərək ürəkdən gələn
təmiz arterial qandan içir. Bu minvalla ölümdən xilas
olur. Əcdadlarımız beləcə öz xilaskarları olan insanı bu
yolla xilas edirlər. Yəni insana olan can borcumuzu yerinə yetiririk. Axı insanlar da zamanında bizi xilas etmişdilər. Yəni insanlar atın, atlar isə insanların xilaskarıdır,
yaşama səbəbidir! Bundan sonra uzun əsrlər boyu bu
üsuldan, demək olar ki, bütün süvari döyüşçülər zamanzaman istifadə edirlər. Nəticədə insanlarla qanımız da
qarışır. Sonralar isə atlar artıb çoxaldıqca onlardan müx-

21

Dizgin – buruntaq

49

təlif məqsədlər üçün istifadə edilir. Çox keçmədən insanlar artıq atlarsız yaşamağı belə təsəvvür edə bilmirlər.
Artıq atlar uşaqlar üçün əyləncə vasitəsi deyil, sözün həqiqi mənasında skiflərin ən yaxın yardımçısına, dostuna
çevrilirlər. Atların sayı hər il bir az daha çox artmağa başlayır. İndi dünyada olan bütün atlar həmin iki qulunun
törəmələrdir. Akal vadisində yaşayan skif nəslinin təkə
boyu bu işi gördüyünə görə bizim nəslimizə Akal-təkə
deyirlər. Akal-təkə nəsli bütün atların əcdadı, eyni zamanda, etalonu sayılır. Sənin də soyun bu nəsildən gəlir.
Qanın saf, nəslin təmizdir. Bu hadisədən sonra əcdadlarımız insanlara minnətdarlıq olaraq onlar qarşısında borclarını yerinə yetirirlər. Ancaq bunu qürurla, ədalətlə,
məğrurluqla edirlər. Burada itaət, tabe olan və tabe etdirən yox, bir könüllü bərabərlik, qardaşlıq var. İnsanlar atları özlərinə qardaş, dost, sirdaş hesab edirlər. Madyanlarımıza “qız birçəkli, alma gözlü”, ayğırlarımıza “şir ürəkli, quş qanadlı” deyərək öyür, mədh edirlər. Çünki insanların da qanadı olmadığı üçün onlar atları özlərinə qanad
hesab edirlər. Bayaq bəhs etdiyimiz skiflərin ulu hökmdarı Alp Ər Tunqa deyib ki, "At irigə ondan dağ gibi, gögkə
ay" – yəni göy üçün ay nədirsə, igid üçün at odur.
İnsanlar ata minən zaman çox sürətlə uzaqlara çapa
bilirlər. Biz də onların sayəsində dünyanı dolaşaraq çapmaqdan zövq alırıq. İlk dəfə 11 min il əvvəl atlar Mərkəzi
50

Asiyadan şərqə doğru çapmağa başlamışlar. O zaman
onların üstündə ilkin sahibləri skiflər oturmuşdular. Atların köməyi ilə skiflər Harran qalasını fəth etmiş, skiflərin köməyi ilə isə atlar Şərqdə də yayılmışlar. Bundan
sonra bioloji növ olaraq Orta Asiyada yaranmış atlar Qədim Şərqin və Afrikanın ən sevilən heyvanları olmuş,
oralarda da tanınmağa və yayılmağa başlamışlar. Daha
sonra atlar yenə skiflərlə birlikdə Bizansı fəth etmişlər.
Məhz bu zaman yunanlar atlarla skiflərin ən gözəl obrazını təsvir etmişlər. İnsan başlı, at bədənli varlıqları təsvir
edən əsərlər, əfsanəvi kentavr obrazları yaratmışlar. Bu,
skiflərlə atların düşünülə biləcək ən gözəl vəhdəti, təsviri
idi. Bundan sonra əcdadlarımız Avropada da yayılmağa
başlamış, soyumuz artaraq davam etmişdir. Berinq boğazı vasitəsilə Amerikaya keçən şimal skifləri isə nəslimizin orada da yayılmasına səbəb olmuşlar. Skiflərin şimal-şərqi boyu olan hunlar isə nəslimizi Çində və Uzaq
Şərqdə tanıtmışlar. Beləliklə, atlar türkləri dünya fatehliyinə yüksəltmiş, türklərsə atları dünyanın ən sevimli
heyvanı etmişlər. Bundan sonra müxtəlif coğrafiyada və
iqlim şəraitində yaşayan əcdadlarımız yerli şəraitə uyğun olaraq müxtəlif keyfiyyətlər qazanmış, müxtəlif nəsil adları almışlar. Nəslimizin Ərəbistanda yayılan qoluna ərəb, bədəvi, Afrikada yaşayan qoluna bərbəri, Avropada, İspaniyada yaşayan qoluna Əndəlüs, Amerikada
51

yaşayan qoluna Mustanq, Azərbaycanda yaşayan qoluna
Qarabağ, Dilboz atları və s. deyilsə də, bunların hamısı
Akal-təkə atlarının, yəni əcdadımız Kanq və Çapmanın
törəmələridir. Dünyadakı bütün atların damarlarında ulu
atamız Kanqın və ulu anamız Çapmanın qanı axır. Bu qan
isə bizi insanlara qardaşlığa səsləyir. Ona görə də sən insanlara düşmən gözü ilə baxma. Onlar bizim xilaskarımız,
arxamız, dayağımız və soyumuzun sürməsinin təminatçılarıdır.
Qara Duman bunları maraqla dinləyir, bütün təfərrüatları incəliyinə qədər dərk etməyə calışır, ancaq insanlara
tabe olmaq məsələsini qəbul etmək istəmirdi. Çünki insanlar onların azadlıqlarını əllərindən alırdılar. Bu qorxunc fikir, azadlığını itirmək hissi ona əzab verir, yuxusunu ərşə
çəkirdi. Belə qarışıq duyğular içərisində də yavaş-yavaş qış
keçir, havalar mülayimləşməyə başlayırdı. Son günlər yerin altından sanki ana nəfəsi kimi isti bir buxar qalxır, qarı
yumşaldır, sonra isə onu tamamilə əridirdi. Artıq ətraf dağların güney yamaclarında kiçik qara xalı xatırladan talalar
meydana gəlməyə başlamışdı. Bir qədər sonra bu yamaclarda yaşıl və ətirli otlar, gül-çiçəklər görünməyə başladı.
Atlar bütün günü bir yamacdan digərinə keçərək dadlı və
ləzzətli otlarla qarınlarını doyurur, yavaş-yavaş dirçəlməyə başlayırdı. Qulunlar dayçaya, dayçalar qulan və daylara
çevrilir, qısraqlar tumarlanır, gənc ayğırlar özlərini daha
52

güclü hiss edir, əzəmətli görünürdülər. Bəzən ilxıda itaətsizlik baş qaldırır, gənc ayğırlar Doru ayğıra itaət etmək istəmirdilər. Bütün bunlara baxmayaraq, Doru ayğır hələ də
ilxıda öz hegemonluğunu (qulun, kurik22, dayça23, day24,
qulan25, ürgə26, qısraq27, madyan, ayğır, beyğır28, axta29) qoruyub saxlamağı bacarırdı.
Gözəl yaz günlərinin birində bu vaxtadək Qara Dumanın ilxıda görmədiyi bir hadisə baş verdi. Doru ayğır
qaydası üzrə yenə ilxının başqa otlağa keçməsi ilə bağlı
təlimat verdi. Bu zaman artıq xeyli müddətdi, daima ilxıdan kənarda gəzən, bəzən ilxıbaşının əmrlərini qulaqardına vuraraq hətta ilxıdan ayrılan, günlərlə itib-batıb sonra yenidən ilxıda görünən gənc ayğırlardan biri
Doru ayğırın əmrlərini nümayişkaranə şəkildə rədd etdi.
Bu, azmış kimi, ilxını bölmək üçün təşəbbüs göstərdi.
Qulaqlarını arxaya yatırıb boynunu irəli uzadaraq madyanlara tərəf cumdu. Elə bu dəmdə də qarşısında Doru
ayğırı gördü. Artıq geri çəkilmək gec idi. Bütün ilxı bunu
Kurik – bir neçə aylıq at balası
Dayça – bir yaşına qədər olan at balası
24 Day – bir yaşından üç yaşınadək olan erkək at balası
25Qulan – bir yaşından üç yaşınadək olan dişi at balası
26 Ürgə – üç yaşında olan və cinsi yetkinliyə çatmış dişi at
27 Qısraq – üç yaşından birinci balasını dünyaya gətirərək gənc madyana çevrilən at
28 Beyğır – qoşquda istifadə edilən axta erkək atlar
29Axta – nəsilartırma qabiliyyətindən məhrum edilən erkək atlar
22
23

53

başa düşürdü. Madyanlar qulun və dayçalarını yanlarına
çağırdılar. Doru ayğırla Bəngi Boz30 üz-üzə qaldılar. Yalnız bu zaman Qara Duman Bəngi Bozun nə qədər cüssəli,
yaraşıqlı və güclü olduğunu fərq etdi. Deyəsən, bunu bütün ilxı başa düşmüşdü. Bu döyüş Doru ayğırın indiyədək keçirdiyi bütün döyüşlərdən çətin olacaqdı. Doru31
ayğır ani olaraq tərəddüd etdi. Bəngi Boz bunu dərhal
hiss edərək daha da cəsarətləndi. Atlar intuitiv olaraq
qorxunc bir faciənin yaxınlaşdığını hiss etdilər. Qara Duman isə bu gərgin mənzərəni maraqla izləyirdi. Qış boyu
ilxını qorumaq üçün Doru ayğırın çox qəhrəmanlıqlar,
fədakarlıqlar etdiyini, neçə-neçə qulun və dayların həyatını qurtardığını, canavar sürüsünə qarşı amansız olduğunu, neçə-neçə canavarı güclü ayaqları ilə əzdiyini, ilxını ən soyuq və dondurucu günlərdə yemlə və sığınacaqla
təmin etdiyini bilsə də, onun insanlara göstərdiyi itaəti
bağışlaya bilmirdi. Ona görə də döyüşü maraqla izləyir,

Bəngi- burada bəngli, yaxud bənəkli, yəni xallı mənasındadır. Bu
sözün “bəngu”, yaxud “məngu” fonetik forması isə əbədiyaşar, daimi
olan deməkdir. "Dədə Qorqud Dastanı"nda Bamsı Beyrəyin atının adı
Bəngi Bozdur
31
Dor at Koroğlunun atlarından birinin adıdır. Dor qədim türkcədə
rəng bildirir. Hazırda tünd-zoğalı kimi tanıdığımız rəngə bənzəyir. Belə atların bədəni tünd qırmızı, hətta bir azacıq qaraya çalan qırmızı, yalmanı və quyruğu isə qara rəngdə olur.
30

54

ürəyinin dərinliklərində Bəngi Bozun qalib gəlməsini istəyirdi. Anasının israrlı çağırışlarına cavab vermir,
amansızcasına bir-birinə hücum edən ayğırlardan aralanmırdı. Bu isə ona həyatı bahasına başa gələ bilərdi.
Bir-birinə sərt və öldürücü zərbələr endirən ayğırların bir
zərbəsinin təsadüfən Qara Dumanı tutması kifayət idi ki,
bu inadkar dayça həyatla vidalaşsın.
Döyüş bütün şiddəti ilə davam edirdi. Əvvəlcə Doru
ayğır üstünlüyü ələ aldı. Şahə qalxaraq ön ayaqları ilə
vərdiş etdiyi güclü zərbəni Bəngi Bozun sinəsinə endirməyə çalışdı. Lakin gənc ayğır bunu başa düşərək cəld
şahə qalxdı. Ayaqları göydə toqquşdu. Yerə düşər-düşməz Doru ayğır geniş ağzı ilə Bəngi Bozun boynundan
tutmaq istədi. Bəngi Boz dərhal geri çəkildi. Elə bu fürsətdən istifadə edən Doru ayğır ani olaraq geri fırlandı
və dal ayaqları ilə Bəngi Bozun sinəsinə qoşa təpik vurdu. Zərbə olduqca dəqiq və sarsıdıcı alınmışdı. Bir anlığa
Bəngi Bozun nəfəsi tıxandı, ləngərlənərək özünü yıxılmaqdan güclə saxladı. Bunu başa düşən Doru ayğır yeni
bir həmlə etdi. Ağzını geniş açaraq Bəngi Bozun qırtlağından tutmaq istədi. Dişlərini rəqibin boğazına keçirsə
də, hədəfi dəqiq tuta bilməmiş, Bəngi Bozun nəfəs borusu sərbəst qalmışdı. Bu, gənc ayğır üçün şans və göydəndüşmə fürsət idi. O, bir növ, dincəlir, Dor ayğır isə dişlərini rəqibinin nəfəs borusuna keçirdiyini zənn edərək
55

bərk-bərk sıxır, Bəngi Bozun yıxılmağını gözləyirdi. Lakin o, səhv etmişdi. Rəqibin nəfəs borusu sərbəst qalmışdı. Özünü toplayan gənc ayğır sərt hərəkətlə birdən boğazını Doru ayğırın ağzından xilas etdi. Artıq Bəngi Bozun təslim olacağını gözləyən Doru ayğır gözləmədiyi
bu hərəkətdən təəccübləndi. Çaşqınlıqdan özünə gəlməmiş Bəngi Bozun hücumuna məruz qaldı. Geri çəkilən
gənc ayğır bədəninin bütün ağırlığı və gücünü bir yerə
toplayıb sinəsi ilə qocaman ayğırı itələdi. Bu dəfə qoca
ayğır səndələdi. Ancaq tez də bu vəziyyəti üstünlüyə çevirmək istədi. Qaba dizlərini yerə qoyaraq ağzı ilə Bəngi
Bozun dal ayağını qamarladı. Gənc ayğır bunu gözləmirdi. Yuxarıdan həmlə etmək istəsə də, alınmadı. Çünki dayaq nöqtəsi kimi istifadə etdiyi dal ayağı rəqibin ağzında
idi. Belə vəziyyətdə ilk növbədə ayağını xilas etməli idi.
Birinci cəhddə alınmadı, yenə bir həmlə etdi, lakin təcrübəli döyüşçünün kilidindən qurtarmaq asan deyildi.
Saniyələr ötür, döyüşün taleyi həll olunurdu. Uduzmaq Bəngi Bozun içini parçalayır, qürurunu məhv edirdi. Əsla, əsla uduzmaq olmazdı. Nə qədər bu qart qocanın əmrlərinə tabe olmaq olar?! Buna son verməyin vaxtı
gəlib çatmayıbmı?! Hələ ilxıdakı gənc madyanlara sahib
olmaq arzusu!.. Bu arzu o qədər şiddətli idi ki, birdənbirə Bəngi Boza yeni güc verdi. Qəti bir hərəkətlə ayağını
56

qocaman ayğırın balta dişlərindən çıxarmağı bacardı. Sonun çatıb, qoca, sənə aman yoxdur. Ayağındakı gücü
hiss edər-etməz şahə qalxdı. Dal ayaqları yay kimi gərildi, cəld bir hərəkətlə Doru ayğırın üstünə şığıdı. Qoca
döyüşçü bu həmlədən də məharətlə yayındı. Atların ikisi
də həddən artıq yorulmuşdu. Gərgin döyüş onları əldən
salmaqda idi. Hər iki ayğır bunu başa düşürcəsinə birbirindən aralandı. Ətrafda bir-birini izləyərək başlarını
dik tutub yarımdövrə vurdular. Hər ikisi çoxsaylı yaralar
almışdı. Bəngi Bozun sinəsindən qan axır, dal ayağı hissediləcək dərəcədə axsayırdı. Doru ayğır birdən göy gurultusunu xatırladan bir səslə kişnədi. Şahə qalxaraq sanki ildırım kimi çaxdı. İlxıdakı madyanlar bunun nə demək olduğunu yaxşı bilirdilər. Qocaman ayğır belə hərəkətdən sonra qəti hücum edərək çox ayğırların arxasını
yerə gətirmişdi. Ətrafda bir dövrə vuraraq gənc rəqibinə
hücum etdi. Şahə qalxan rəqiblər ön ayaqları ilə bir-birinə zərbə endirir, fürsət düşən kimi biri digərinin boynundan qamarlayaraq yerə yıxmaq istəyirdi. Bu dəfə, deyəsən, təbiətin qanunları və şans Bəngi Bozdan yana idi.
Hər iki ayğır bir-birinin boynundan tutmuşdu. Bu vəziyyətdə bir xeyli qaldılar, hər ikisinin gücü tükənmək üzrə
idi. Taqətdən düşmək anında gəncliyin verdiyi enerji və
qətiyyətlə Bəngi Boz boynunu rəqibinin ağzından xilas
57

etdi. Növbəti həmlə ilə qoca ayğırın böyrünü yerə gətirdi. Qollu-budaqlı bir çinar yıxılırmış kimi qoca ayğır yerə
yıxıldı. O, son anda boynunu qurtarmaq istədi. Ancaq
bunu bacarsa belə, bundan sonra döyüşü davam
etdirməyə gücünün qalmadığını hiss etdi. Deməli, o,
gənc ayğırın önündən qaçmalı, ilxını ona təhvil verməli
idi. Əslində belə hallar olmamış deyildi. O qədər gənc
ayğır rəqibini yenərək təbiətin diktə etdiyi qanunu yerinə yetirmişdi ki!.. Qoca ayğırlar isə sakitcə geri çəkilmə
taleləri ilə barışmış, ilxının ətrafında guşənişin həyat keçirməyi qəbul etmişdilər. Ancaq belə xarakter Doru ayğıra yad idi. O, məğrur ilxıbaşı, soylu və qürurlu at idi.
Məğlub olmaqdansa ölməyi üstün tuturdu. Bəngi Boz isə
əsla rəqibinin boğazını buraxmaq fikrində deyildi. İntuitiv olaraq hiss edirdi ki, ilxıda lider olmaq üçün bu onun
son şansıdır. İndi, məhz indi hakimiyyəti ələ ala bilməsə,
arxadan yetişən gənc ayğırlar əsla ona güzəştə getməyəcək, hakimiyyətə sahiblənməyə izin verməyəcəkdilər.
Ona görə də möhkəm çənəsi ilə rəqibinin boynunu daha
bərk sıxır, dişlərini qocaman ayğırın ətinə yeridirdi. Doru ayğırın ağzı köpüklənməyə başlamışdı. Havası çatmır, gözləri qaralır, gücdən düşürdü. Bu vəziyyət xeyli
davam etdi. Artıq qocaman ayğır müqavimət göstərmirdi. Ya hava qaralmağa başlamışdı, ya da Doru ayğırın
gözlərinə qaranlıq çökmüşdü. Bu qaranlığın içərisində
58

ulduzlar sayrışır, qocaman ayğırı göylərə səsləyirdi.
Doru ayğır nə ağrı, nə acı hiss edirdi. Hafizəsi korşalmış,
hissetmə qabiliyyətini itirmişdi. Onun gözlərində yalnız
ulduzlar bərq vurur, göylər onu çağırırdı…
Bəngi Boz rəqibinin artıq hərəkət etmədiyini görüb
kənara çəkildi… Qocaman ayğır yerində uzanıb qalmışdı.
Onun nə üzündə məğlubiyyət əlaməti, nə də gözlərində
kədər var idi. Məğrur bir ömür yaşamış, mənsub olduğu
nəslin ona verdiyi missiyanı layiqincə yerinə yetirmiş,
mərdanə bir döyüşdə həyatını itirmişdi. Əslində bununla
təbiətin əzəli qanununa tabe olmuş, onu qüsursuz olaraq
yerinə yetirmişdi. Doru ayğırın bu məğrur halı Bəngi Bozun xoşuna gəldi. Qorxudanmı, yoxsa ehtiyatdanmı, kim
bilir, bəlkə də ehtiram əlaməti olaraq dal-dalı geri çəkildi.
Təzim edircəsinə bir neçə dəfə başını aşağı-yuxarı yellədi.
Birdən geri dönüb xeyli aralıda otlayan ilxıya doğru götürüldü. O qaçmır, sanki qanad açıb uçurdu. Başını sağa-sola sallayıb sonra dik tutur, quyruğunu yuxarı qaldıraraq
əzələlərini nümayiş etdirir, ilxının ətrafında dövrə vururdu. Artıq yeni bir lider doğulmuşdu. Hamı istisnasız olaraq onun iradəsinə tabe olacaqdı. Var gücü ilə qaçaraq göy
gurultusu kimi kişnədi. Şahə qalxıb qövsvari bir yarımdairə cızaraq yaxınlıqdakı təpənin başına doğru süzdü.
Təpənin ən yüksək yerində şahə qalxaraq kişnədi. İlxını
salamlayırcasına qabaq ayaqları ilə havanı döyəcləməyə
59

başladı. Bir anlığı bütün ilxı başını qaldırıb ona baxdı.
Sonra təzim edirmiş kimi başlarını salıb yenidən otlamağa
davam etdilər.
***
Bəngi Boz sürətlə təpədən aşağı endi. İlxının ətrafında daha bir dövrə vuraraq kişnədi. Başını dik tutub quyruğunu qaldıraraq yüngül hərəkətlərlə irəli-geri gedir,
nə qədər güclü və yaraşıqlı olduğunu nümayiş etdirirdi.
Artıq o, ilxının şəriksiz lideri, tam sahibi idi. Bundan sonra madyanlar ona tabe olacaq, doğulan qulunlar onun
əsil qanını daşıyacaq, soyunun davamçıları olacaqdılar.
Bəngi Boz buna layiq idi. O, bunu cəsarəti, gücü, yaraşığı, məğrurluğu, liderliyi ilə isbat etmişdi.
***
Böyük ilxını idarə etmək, intizamı qorumaq olduqca
çətin məsələdir. Ona görə ki, lider bir qədər zəif anda ilxı
dərhal kiçik qruplara bölünür, ən azı 3-5 madyan bir ayğır
olmaqla yeni sürülər yaranır. Bu isə kiçik sürülər arasında
qarşılıqlı basqınlara, yenidən güclü sürü yaratmaq üçün
ayğırlar arasında ölüm-dirim mücadiləsinə səbəb olurdu.
Belə mücadilə zamanı qulun və dayçalar əziyyət çəkir, ilxıda nəsilartırma prosesi zəifləyir, qışın soyuğuna və vəhşi
heyvanların hücumuna qarşı ilxının immuniteti zəifləyirdi.
60

Ancaq güclü lider böyük sürü formalaşdırmağı və onu idarə etməyi bacarırdı. Buna baxmayaraq, böyük ilxıda belə
kiçik ailələr mövcud olurdu. Belə ailələr ailə başçısı ayğırla
birlikdə ümumi sürü intizamına tabe olsalar da, əslində yarımüstəqil həyat tərzi keçirir, bununla da ilxı daxilində birinci dərəcəli qan bağlılığı olan atların fərqli qruplardakı
ailələrə daxil olması təmin edilirdi. İlxıda qan dəyişməsi,
qanın yenilənməsi üçün təbii mühit formalaşırdı. Elə ilxı
Doru ayğırın liderliyi altında yaşayarkən də belə yarımüstəqil ailələr mövcud idi. Doru ayğırın əsas nailiyyəti böyük
ailə kimi ilxını bir yerdə tutmağı bacarması, təbiət hadisələri ilə bağlı mənfi təsirlərə, yəni yağışa, qara, çovğuna
və s. qarşı güclü, müxtəlif yırtıcılara qarşı isə birlikdə daha
asan mübarizə aparmağı təmin etməsində idi. Belə olduqda ilxı yaxşı inkişaf edir, daha yaxşı bəslənir və vəhşi heyvanlardan daha az zərər görürdü. Yeni lider Bəngi Bozun
uğuru da onun ilxını bir yerdə saxlaya bilmək qabiliyyətindən asılı olacaqdı. Əgər o, həqiqi lider keyfiyyətlərinə sahib
idisə, ilxını bir yerdə tutacaq, sosial əlaqələri və iyerarxiyanı canlı saxlayacaq, sürüdaxili intizamı qoruya biləcəkdi.
Buna görə də Bəngi Boz hələ çox mücadilə etməli olacaqdı.
Çünki Doru ayğırdan sonra xeyli sayda gənc ayğır, yaxud
əkə32 erkək atlar heç də qeyd-şərtsiz Bəngi Bozun iradəsinə
əkə - yetişkin, ağıllı, təcrübəli mənasında işlədilir; 5 yaşından yuxarı atlara əkə də deyirlər.
32

61

tabe olmaq istəmir, onunla açıq döyüşə çıxmaqdan belə çəkinmirdi. Ona görə də Bəngi Bozun günləri gənc ayğırlarla
savaşda keçirdi. Bir xeyli çəkən sürüdaxili qarışıqlıqlardan
və ayğırların liderlik mücadiləsindən sonra, nəhayət, sürüdə əvvəlki intizam bərpa olunmağa başladı. Bəngi Boz hər
gün sürüyə bir az daha yaxşı hakim olmağı bacarır, hər gün
yeni bir rəqibinə ona tay olmadığını isbat edir, elə bu mücadilə prosesində də güclənir, təcrübə qazanır, ilxıya sahib
olmağa haqqı olduğunu sübut edirdi. Ona görə də ilxının
bəxti gətirmişdi. Tezliklə Bəngi Boz sürüdaxili intizamı
bərpa etmiş, ilxıya tam hakim olmağı bacarmışdı. Köhnə
əmin-amanlıq bərpa olunmuşdu.
***
Kəngər, Səncər və Oktar
Mart ayının sonları, yazın ən gözəl günlərindən biri
idi. İlxının ayaqları altına sərilmiş çəmən zövqlə hörülmüş xalını xatırladırdı. Atlar qışın sərt və çovğunlu günləini arxada qoymuş, doyunca yemək tapmağa, günəşin
ilıq şüalarından ləzzət almağa başlamışdılar. Artıq canavar sürüləri də onları narahat etmirdi. Yaylaqda otlayan
çoxlu qoyun sürüləri, qışdan sonra yeraltı həyatına son
qoyaraq torpağın üzərində yaşamağa başlamış müxtəlif
62

növ irili-xırdalı gəmiricilər, göllərə tökülmüş ördək və
qaz sürüləri və s. canavarları yemlə əməlli-başlı təmin
edirdi. Ona görə də canavarlar həyatlarını riskə ataraq at
ovlamaq əvəzinə daha rahat və tez əldə edilən ovların
dalınca gedir, atlara əsla məhəl qoymurdular. İlxı əminamanlıq içərisində rahat yaşayırdı. Belə günlərin birində
yenə də uzaqda, lap uzaqda üfüq cizgisində iki qaraltı
göründü. Şühhəsiz ki, bunu ilk görən Bəngi Boz olmuşdu. Qaraltı yaxınlaşana qədər Bəngi Boz başını aşağı-yuxarı sallayaraq ilxının ətrafında bir neçə dövrə vurdu.
Bütün atların ilxıda olub-olmadığını yoxlayırmış kimi
müxtəlif səslər çıxardı. Sonra isə ilxıya “hazır ol” əmri
verdi. Bir neçə qoca madyandan savayı bütün atlar qaçmağa hazır vəziyyətdə dayanmışdılar. Bəngi Boz yenidən qaçmağa “hazır ol” əmri verdi. Yenə madyanlar bu
əmri veclərinə almadılar. Onların bu davranışı ilxıdakı
digər atlara da təsir etdi. İlxının bir hissəsi yaxınlaşan qaraltının təhlükə olmadığını anlayaraq otlamağa başladı.
Bu vəziyyət Bəngi Bozu özündən çıxartdı. Başını dik tutub gözlərini üfüqə zilləyərək acıqlı-acıqlı kişnədi.
Bu, xəbərdarlıq idi. Sonra isə başını irəli uzadaraq
qulaqlarını geriyə doğru yatırtdı. Ağzını geniş açaraq otlayan atlara hücum etdi. Onları döşləyərək irəli qovmağa
başladı. Ancaq bu zaman ilxının digər hissəsi nəzarətsiz
qalaraq otlamağa davam etdi. Bəngi Boz heç cür ilxını
63

qaçmağa səfərbər edə bilmirdi. Bu arada iki qaraltı daha
da yaxınlaşmağa başladı. Qara Duman yalnız indi gələnlərin insanlar olduğunu anladı. Ah!.. Kaş ki, bunu bir azca tez başa düşəydi!.. Vargücü ilə Bəngi Boza kömək
edər, ilxını buradan uzaqlara qovardı. Ancaq artıq çox
gec idi. Adamlar ilxıya yaxınlaşıb onları qabaqlarına qatdılar. Qara Duman bu zaman hər atın belində iki nəfərin
oturduğunu fərq etdi. Çox keçmədən arxada atların tərkində oturan iki nəfər yerə endi. Atın belində qalanlar isə
atları dairəvi şəkildə qovaraq nəyi isə axtarırlarmış kimi
onların dalınca irəliləyirdilər. Birdən atın belində olan ilxıcı bayaqdan bəri əlində tutduğu halqalanmış kəndiri
irəli atdı. Bu, kəmənd idi. Kəmənd qısraqlardan birinin
boynuna keçdi. Kiçik bir etirazdan sonra qısraq itaət göstərdi. Bu arada ikinci atlı da eyni şəkildə başqa bir qısrağı
tutdu. İlxıçılar bu iki atın da ağzına gem33 verərək yüyəni
başlarına keçirdilər. Yerdəki iki nəfər qısraqların geniş və
yağlı sırtında yəhərdə otururmuş kimi rahatca oturdu. İlxını qabaqlarına qatıb kəndə doğru qovladılar. Hadisə o
qədər sürətlə baş verdi ki, Qara Duman bu davranışlara
qarşı etiraz forması düşünə bilmədi. Ancaq ürəyində yenə bir üsyan baş qaldırır, od püskürürdü. Yenə əsarət,
yenə itaətkar günlər başlayacaqdı. Elə bu dəmdə yeni ilxı
Gem – yüyənin atın ağzına keçirilən iki dəmir parçasından ibarət
olan bitişik hissəsi
33

64

lideri Bəngi Bozu xatırladı. Bəngi Boz ilxının qabağında
qürurla irəliləyir, narazı görünsə də, insanlara qarşı gəlməyi ağlının ucundan belə keçirmirdi... Qara Duman
özünə baxdı, nazik zərif ayaqları, incə beli, uzun boynu
vardı. İlxıdakı digər ayğırların üzərində baxışlarını dolandıraraq bir daha Bəngi Boza baxdı. Güclü ayaqları, enli sinəsi, yoğun və hündür boynu, böyük ağzı, tökmə bədəni vardı. Özünü o qədər yazıq və gücsüz hiss etdi ki,
dönüb anasına tərəf çevrildi. Elə bu anda anasından da
zərif olduğunu hiss etdi. Birdən ona elə gəldi ki, ilxıdakı
ən kiçik, ən zəif, ən gücsüz at odur. Daxilində üsyan və
həsəd baş qaldırdı. Görəsən, o, nə vaxt böyüyüb ayğır
olacaqdı?! Gözləməkdən başqa çarəsi yox idi. Bunun
üçün nə qədər zamana ehtiyacı olduğunu bilmirdi. Ancaq bir şeyi dəqiq bilirdi... O, bir gün bu ilxıya başçılıq
edəcək, əsla insanlara itaət etməyəcəkdi. Bunun üçün o,
nə lazımdırsa edəcəkdi. Birdən-birə başına gələn bu fikir
onun gözü önündə Doru ayğırla Bəngi Bozun döyüş səhnəsini canlandırdı. Bu amansız döyüşdə tale Bəngi Bozun üzünə gülmüşdü. O, qalib gəlmişdi. Amma əksi də
ola bilərdi. Doru ayğır da boğub öldürdüyü, vurub şikəst
qoyduğu, sonralar isə canavarlara yem olan onlarla day
kimi Bəngi Bozu da ya şikəst edə, ya da öldürə bilərdi.
Qara Duman əgər ilxıbaşı olmaq istəyirdisə, bu cür
65

ölüm-dirim mübarizəsinə hazır olmalı idi. Bu fikir nə qədər qəddar və amansız olsa da, Qara Dumanı əsla qorxutmadı. Əksinə, belə bir iddianın ağlına gəlməsi onda
ümid yaratmış, içini rahatlatmışdı. O, artıq dərk edirdi
ki, gözləmək, bir qədər də gözləmək lazımdır. Bu gerçəkliyi dərk edən Qara Duman artıq təmkinli olmuşdu, ətrafında baş verən hadisələrə mümkün qədər laqeyd yanaşmağa başlamışdı...
Dörd nəfər ilxıçı ilxını qovaraq kəndə gətirdi. Hər il
bu obada mart ayının sonuna yaxın, yaz gecə-gündüz bərabərləşməsi xüsusi bayram olaraq keçirilirdi. Bu, təqribən mart ayının 21-22-nə təsadüf edirdi. Oba camaatına
bu ənənə əcdadlarından, əcdadlarına da onların əcdadlarından miras qalmışdı. Heç kəs bu bayramın nə vaxtdan bəri keçirildiyini bilmirdi. Bu bayram bəlkə də atların ulu əcdadları Kanqla Çapmanın skiflərlə birgə yaşamağa başlamalarından da əvvəl keçirilirdi... Ancaq bilinən bir şey o idi ki, bu bayram çox şən və nəşəli keçir,
müxtəlif oyunlar və mərasimlərlə yadda qalırdı. Bu mərasimlərdə atların iştirak etməsinin də özünəməxsus səbəbləri var idi. Hər Novruz bayramında oba xalqı atalarından onlara miras qalmış bütün Novruz adətlərini (əslində bu bayramın adı Ergənəkon34 idi. Ergənəkon erkən“Ergənəkon” – qədim türk dastanına görə, türklər düşmənləri tərəfindən (jujanlar) qılıncdan keçirilmiş sağ qalanlar isə sərt qayalarla
34

66

– ilk, yeni, kun isə gün deməkdir. Qədim türklər yeni ili
yaz gecə-gündüz bərabərləşməsindən hesablayardılar.
Ona görə də 21 martdan sonrakı gün Ergənəkon, yəni yeni ilin ilk günü bayramı adlanırdı. Sonradan orta əsrlərdə
ədəbi dil fars dili olduğu üçün bu söz hərfi tərcüməyə
məruz qalaraq Nevruz adlandırıldı. Fars dilində nev –
yeni, ilk, ruz isə gün deməkdir. Ergənəkonun başqa bir
əhəmiyyəti türklərin əsirlikdən xilas olması ilə əlamətdar
idi) təkrar etməklə mütləq gökbörü (göyböru – göyqurd)
oyununu da təkrar edir, canlandırırdılar. Bu obanın xalqı
qurdu özlərinə totem seçmiş qədim skiflərin, sakların,
hunların, qıpçaqların və nəhayət, oğuzların, bir sözlə, türklərin nəslinin davamçıları idilər. Onların inancına görə, qurd, börü bu xalqın daima zəfər çalmasında, döyüşlərdən qalib çıxmasında həmişə yol göstərmiş, istiqamət
vermişdir. Əcdadlarının zəfərdən-zəfərə irəliləyən ordularının önündə isə göy yalmanlı boz börü (qurd) getmiş,
onlara uğur gətirmişdi. Düşmən qoşunlarını görən kimi

əhatə olunmuş bir dağ yamacında gizlənmişlər. 300 il təbiətin əsarətində yaşadıqdan sonra dağın bir hissəsindəki dəmir filizi əridərək oradan
çıxmış və düşmənlərindən qisaslarını almışlar. Bu çıxış məhz yaz gecəgündüz bərabərləşməsinə təsadüf etmiş, çıxan zaman isə hələ də yanmaqda olan filiz ərintiləri üzərindən atlanaraq çıxmışlar. Sonradan
azad olduqları bu tarixi hər il eyni vaxtda təkrar edərək günümüzə qədər yaşatmışlar. Tonqal üstündən atlamaq ənənəsi də elə həmin dövrdən qalmışdır.

67

onların əcdadları, qurdların qoyun sürüsünə təpildiyi kimi, düşmən ordusuna təpilmiş, onları qırmışdılar. Elə
buna görə də ən sevdikləri bayram olan Novruz bayramında qurdların sürüyə hücumunu, yaxud özlərinin
düşmən ordusuna hücumunu imitasiya edən xüsusi
oyun fikirləşmiş və əfsanəvi yol göstərən göy qurdun şərəfinə bu oyunu gökbörü adlandırmışlar. Oyun, doğrudan da, qurdların qoyun sürüsünə hücumunu xatırladırdı. Obanın yeniyetmə və cavanları ən yaxşı atları minərək hazır vəziyyətdə gözləyirdilər. Bu zaman onların
önünə bir qoç buraxılırdı. Bu qoç ən azı bir yaşında sağlam və sürüdə böyümüş olmalı idi. Atların önünə buraxılan qoç dərhal qaçmağa başlayırdı. Bu zaman atlılar qoçu qamarlayaraq irəliyə doğru əvvəlcədən müəyyən
edilmiş yerə qədər aparmalı, orada dayanmış hakimə
(ağsaqqallar şurasına) təqdim etməli idilər. Məsafə ən azı
3 kilometr olmalı idi. Bu 3 kilometrlik yarışda gənclər qoçu bir-birinin əlindən alaraq onu, qurd öldürdüyü qoçu
çiyninə atıb apardığı kimi, çiyinlərinə alaraq at çapmalı
idilər. Qoç kimin əlinə keçsə, digəri həmən qoçu ondan
almağa çalışırdı. Beləcə, 3 kilometrlik məsafədə qızğın
yarış gedirdi. Sonda kim qoçu çiynində münsiflər heyətinin yanına gətirib çıxara bilirdisə, o, qalib elan olunurdu.
68

Qədim zamanlarda qalibə dəvə, yaxud at, son zamanlara qədər qoç, ya quzu mükafat verilirdi. Çünki bu,
əslində bir döyüş məşqi idi və bu yarışı qazanan potensial alp idi. Axır illərdə isə bu mükafat kiçik bir xəncər və
bir miqdar pulla əvəz edilmişdi. İndi atların sürülərək
obaya gətirilməsinin məqsədi də gökbörü oyununun təşkil olunması ilə bağlı idi. Bu oyunda hər nə qədər minicidən güc, cəsarət və peşəkarlıq tələb olunurdusa, bir o
qədər də atlardan həssaslıq, yüksək manevr qabiliyyəti
və sahibini hissetmə keyfiyyəti tələb olunurdu. Çünki at
belində olan minicinin hansı qərar qəbul etdiyini ani hərəkətindən hiss etməli, sağa, ya da sola dönmək lazım olduğunu, yoxsa irəli çapmaq gərəkdiyini yüyənin, yaxud
mahmızın 35 bir hərəkətindən dərhal başa düşməli, ona
uyğun hərəkət etməli idi. Əks təqdirdə bir an yubanmaq
məğlubiyyət demək idi. Ona görə də bu oyun minicilərlə
bərabər atlardan da yüksək həssaslıq və çeviklik tələb
edirdi. Bir sözlə, bu oyun atlarla insanların bir-birini başa
düşmələrinin, bir-biri ilə əlaqə qura bilmələrinin, bir-birini hiss etmələrinin testi idi. Eyni zamanda, bu oyun qədimdən miras qalan bir döyüş hazırlığı, bir döyüş məşqi

Mahmız – ayaqqabının dabanına bərkidilmiş ucu çıxıntılı dairəvi
dəmir halqadır. Mahmızla atın qabırğasına vurularaq bundan atın sürətli hərəkət etməsi üçün istifadə edilir.
35

69

idi. Çünki döyüşdə də atla döyüşçünün bir-birini hiss etməsi, onların birlikdə hərəkət etməsi, vahid manevr imkanları yaradır, düşmən qarşısında üstün vəziyyəti formalaşdırırdı. Həm döyüşçünü, həm də atı düşmənin nizəsindən, oxundan, yaxud qılıncından xilas edirdi. Artıq
qılınc və nizə savaşları arxada qalsa da, bu oba əcdadlarının ənənələrinə sadiq qalaraq onların ruhunu şad etmək, onlar qarşısında minnətdarlıq borclarını yerinə yetirmək üçün bu ənənəni davam etdirirdilər. Komanda
ruhunun hakim olduğu (atla insanın yaratdığı komanda)
və üstünlük yaratdığı bu oyundan qalib çıxmaq üçün hər
bir oyunçu, yaxud döyüşçü özünə yaxşı at seçməli idi.
Elə at ki, minicisini hərəkətindən, əyilməsindən, qalxmasından dərhal hiss etsin və onunla, bir növ sinxron hərəkət etsin. Əks təqdirdə qalib gəlmək mümkün olmazdı.
Ayğırların daha çox gücə və sürətə meyilli olduğu, idarə
edilməsi, boynunun döndərilməsi əlavə qüvvə tələb etdiyi üçün bu oyunda, əsasən, asan idarə edilən, manevr
imkanları və həssaslığı daha çox olan madyanlara üstünlük verilirdi. Çünki bu oyunda həlledici məsələ sürət deyil, birlikdə hərəkət etmək bacarığı və atın idarə olunmasına sərf ediləcək gücün qoçun əldə saxlanmasına sərf
edilməsi idi. Ona görə də oyun iştirakçıları at seçməkdə
xüsusi həssaslıq göstərirdilər. Hər il bu yarışa dəfələrlə
70

iştirak etmiş təcrübəli oyunçularla yanaşı, bir neçə yeniyetmə gəncin də qatılmağına icazə verilirdi ki, onlar da
oyunu mənimsəməklə təcrübə qazansınlar, ənənə gələcəkdə də davam etdirilsin. Bu il də təcrübəli oyunçuların
tövsiyəsi ilə at çapmaqda, güləşməkdə yaxşı nəticə göstərmiş üç nəfər yeniyetmə yarışa qatılmaq haqqı qazanmışdı. Bunlar Kəngər, Səncər, bir də Oktar idi. Oktarın
yarışa qatılması etiraz doğursa da, tay-tuşları ilə güləşdə
göstərdiyi nəticələr, at çapmaqda səriştəsi nəzərə alınaraq sonra yarışa buraxılmışdı. Yeniyetmələrin ad-sanı və
şöhrəti bu oyunun nəticələrindən asılı olacaqdı. Ona görə də ilk növbədə yaxşı at seçmək lazım idi ki, oyunda
özlərini göstərə bilsinlər. Əlbəttə, təcrübəli və güclü
oyunçular arasında elə ilk oyundaca qalib gəlmək müşkül məsələ idi. Onlardan bunu heç kim gözləmirdi də.
Ancaq heç olmazsa oyunun sonunadək at belində qalmaq, bir-iki dəfə qoçu ələ keçirmək lazım idi ki, özlərini
təsdiq etmiş, onlara göstərilən etimadı doğrultmuş olsunlar. Ən əsası isə sonadək atın belində qalmaq idi.
Çünki oyun zamanı atdan yıxılan, yaxud düşürülən
oyunçu oyunu tərk etməli idi. Bu əzəli qayda heç vaxt
pozulmurdu. Ona görə də yeniyetmələr yaxşı itaətkar və
həssas atlar seçməli idilər. Məsələ onda idi ki, həmişə bütün seçimlərdə böyüklərdən, ağsaqqallardan məsləhət
alan gənclər bu dəfə məsləhət ala bilməyəcəkdilər. Çünki
71

bu obada tarixlərin sınağından çıxmış bir atalar sözü var
idi və hər kəs bunun doğru olduğuna inanırdı.
"At alanda cahılın, arvad alanda ahılın gözü ilə seçəcəksən". Yəni at alanda gəncin gözü ilə baxıb seçəcəksən,
belə seçim həmişə özünü doğruldur, arvad almaq istəyəndə isə ağsaqqalın gözü ilə baxıb, onun tövsiyəsi ilə
evlənəcəksən. Bu atalar sözü obada qədim ənənəyə uyğun olaraq ailənin nə qədər əhəmiyyətli olduğunu bildirməklə yanaşı, qaynar gəncliyin emosional hissləri ilə
təqribən eyni keyfiyyətdə olan atların seçilməsinin də
doğru olduğuna işarə idi. Yeniyetmələr bu adəti bildikləri üçün heç kəsdən məsləhət gözləmədən dərhal özlərini ilxıya verdilər. Kəngər heç düşünmədən əvvəlcədən
də yaxşı tanıdığı Quba36 qısrağı seçdi. Səncər dərhal Gülgün madyana tərəf cumdu. Oktar isə heç tərəddüd etmədən, qətiyyətlə Göydəmir37 ürgəyə doğru getdi.
Quba qısraqla Gülgün madyan dəfələrlə gökbörü
oyununda iştirak etmiş təcrübəli atlar idi. Bu atlar sahiblərini dərhal başa düşməkdə, hiss etməkdə ad çıxarmışdılar. Ona görə də təqdirlə qarşılanaraq alqış aldılar.
Oktarın seçimi isə gərginlik yaratdı. Çünki onun seçdiyi

Quba – rəng bildirir, qızıl-qırmızı rəngdə olan atlara quba atlar
deyilir.
37 Göydəmir – ağ və qara rəngin qarışığından göy rəngə çalan rəngdir. Azərbaycanda bu rəngdə əsasən dilboz atlar olur.
36

72

Göydəmir madyan əvvəla çox gənc idi. İkincisi, onun xamı 38 cəmisi bir il əvvəl çıxarılmışdı. Buna baxmayaraq.
heç doğru-dürüst minilməmiş, sadəcə keçən ilin yayında
briqadirin xidmətində olmuşdu. Qoca briqadir isə yaşlandığı üçün çox ciddi zərurət olmadan atı minməmişdi.
Göydəmir ürgə günlərinin əksəriyyətini hörükdə keçirmişdi. Ona görə də Oktarın gökbörü oyunu üçün bu atı
seçməsi həm onun özü üçün təhlükəli idi, həm də oyunun ümumi ahənginə mənfi təsir edə bilərdi. Çünki bu
oyunda iştirak etmək üçün həmişə 10-12 yaşından yuxarı
əkə atlar seçilirdi ki, belə atlar yersiz hərəkətlər etmir,
huysuzluq göstərmir, hürkmürdü ki, bu da oyunun
ahəngdar və təhlükəsiz başa çatmasına gətirib çıxarırdı.
Göydəmir isə bu günə qədər heç nə ilə fərqlənməmiş, sadəcə, ötən il örüşdən qayıdarkən yenicə doğmuş
olduğu yağız39 qulunla tanınmışdı.
Oktar əlindəki yüyəni Göydəmir ürgənin başına keçirib yedəklədi. Ətrafdakı qoca və cavanların, demək olar
ki, hamısı Oktarın bu qərarından narazı qalsa da, heç kəs
etiraz etmədi. Madam ki onun oyunda iştirakına razılıq
Xamçıxarma – atların minilməyə öyrədilməsi. Bu, xüsusi mərasimdir və necə olduğu barədə irəlidə məlumat veriləcək.
39 Yağız – qara rəngin bir çalarıdır, torpaq rəngdə olan qaraya qədim
türklər yağız deyirdilər. Bu gün də canlı dilimizdə rəngi torpaq rənginə
çalan insanlara qarayağız insan deyirlər. Yəni qaranın torpağı xatırladan çaları
38

73

verilmişdi, deməli, qərarına da hörmət edilməli idi. Ona
görə də düşündüklərini dillərinə gətirməmiş, bəlkə də
bu gəncin doğru qərar qəbul etdiyi ehtimalını qəbul etmişdilər. Bütün atlar oyun üçün hazırlanmışdı. Nəhayət,
atlar yəhərlənib, yüyənlənib yarışa hazır oldular. Hamı
həyəcan içində oyunun başlanmasını gözləyirdi. Həyəcan xüsusilə gənclərə o qədər sirayət etmişdi ki, heç kəsin
yadına sevimli dayça Qara Duman düşmürdü. Qara Duman isə son hadisədən aldığı "dərsin" təsiri altında böyük təmkin və səbirlə hadisələri izləyir, anasının arxasınca belə getmirdi. Axı artıq onun bir yaşı vardı. Sadəcə soyuqqanlı bir şəkildə atların itaətkarlığına ürəyində etiraz
edir, onlara bunu layiq görmürdü. Qara Dumanın da daxil olduğu ilxı ağılda qaldı. Yarış üçün seçilmiş atlar və
oba əhli xalxaldan ayrılaraq çox da uzaqda olmayan yarış meydanına gəldilər. Yarış iştirakçıları sırayla düzülmüşdülər. Bir azdan gökbörü oyunlarında ən çox qalib
olmuş yaşlı oyunçu Uruz dədə içərisinə saman doldurularaq möhkəm tikilmiş qoç dərisini meydana atmaqla
oyunu başladacaqdı. Təcrübəli oyunçular isə yeniyetmələrə son tövsiyələrini verirdilər. Onlarda biri, Oktara yaxınlaşıb bir neçə vacib məsələni yaddan çıxarmamağı
söyləyərək bildirdi ki, heç bir halda yüyəni sərt dartmaqla atı incitməyəcəksən. Belə etsən at da eyni sərtliklə cavab verib yüyəni əlindən ala, yaxud şahə qalxaraq səni
74

belindən ata bilər. Hansı istiqamətə dönmək istəsən, yüyənin o tərəfini yumşaqca çəkməklə bərabər, paralel olaraq bədəninlə də həmin istiqamətə azacıq əyiləcəksən.
Atı birdən dayandırıb oyunçu rəqiblərini irəli buraxmaq
istəsən, yüyənin hər iki tərəfini eyni vaxtda dartmaqla
özün də azca arxaya tərəf əyiləcəksən. Anidən irəli çapmaq istəsən, ayaqlarının ikisini də birdən atın qabırğalarına vurmaqla yüyəni boşaldacaq, özün də bu dəfə azacıq qabağa doğru əyiləcəksən. Ancaq diqqət etməlisən ki,
atın qabırğalarına vuran zaman dabanların üzəngiyə paralel, hətta bir az arxaya doğru meyilli olsun. Üzəngi paralelindən önə doğru vursan, at bunu manevr kimi başa
düşərək lazımi reaksiyanı verməyəcək. Əgər önünə maneə çıxsa, yaxud atın sıçramaq istədiyini hiss etsən, o zaman belini qatlayıb azca irəli əyiləcək, at sıçradığı vaxt
qamətini düzəldəcək, yerə enən zaman isə divara söykənirmiş kimi azacıq arxaya doğru meyil etmiş olacaqsan.
Bütün hallarda atın üzərində ağırlığının hər iki tərəfə paralel düşməsinə diqqət edəcəksən. Qoçu dartarkən müvazinətini ayaqlarını üzəngiyə dirəyərək qoruyacaq, ancaq heç bir halda ayaqlarını üzəngiyə tam oturtmayacaq,
sadəcə pəncələrinlə üzəngiyə basacaqsan. Ayağını üzəngiyə tam oturtsan, yıxılan zaman ayağın üzəngidə ilişib
qalar və at sürüyərək sənə zərər yetirə bilər.
75

Beləliklə, dediyim hərəkətlər sənin ağırlıq mərkəzinlə atın ağırlıq mərkəzinin eyni nöqtədə cəmləşməsini,
sinxron hərəkət etmənizi təmin edəcək. Bu zaman oyun
sizin üçün daha az təhlükəli olacaq, eyni zamanda, müvazinətini saxlamağa daha az güc sərf etməklə əsas gücünü qoçun əldə edilməsinə səfərbər edəcəksən. Qoçu
yerdən götürmək üçün üzəngini bir az uzun bağla, yerə
əyilən zaman yəhərdən yox, atın yalmanından, ən yaxşısı
isə boynundun tutacaqsan. Çünki yəhərdən tutsan, çəki
boşalar və atdan aşa bilərsən. Yerdən dikələn zaman yenə də atın boynundan tutacaqsan. Hər uğurlu manevrdən yaxud qoçu ələ keçirdikdən sonra atı mükafatlandırmağı unutma. Bunun üçün fürsət olan kimi əlinlə onun
boynuna yavaşca və bir neçə dəfə vurmaq kifayətdir. Qoçu ələ keçirə bilsən, digər oyunçular onu sənin əlindən
almağa çalışacaqlar. Bu zaman əvvəlcə qaçmağa çalış.
Oyunçular atın qabağını kəsəcək, digər atlılar isə atlarının döşü ilə səni və atını sıxışdıracaqlar. Belə olduqda
atın büdrəyə bilər. Hətta sürətlə gələn başqa oyunçu atını
sənin atına çırparaq onu yıxa bilər. Bütün bunlardan yayınmaq üçün çevik olmalı və atınla bir-birinizi maksimum hiss etməlisiniz. Güclü telepatik əlaqə qura bilsəniz, ata hərəkətlərinlə özünü hiss etdirə bilsən, hətta bu
oyundan qalib də ayrıla bilərsən. Göydəmir ürgə gənc76

dir, güclüdür, sən də fiziki cəhətdən yetərincə hazırlıqlısan, bir balaca ağılla yarışsan, oyunu qazanacağından
əminəm. Dediklərimə diqqət et.
Oktarın həyəcandan yanaqları qızarmış, hələ oyun
başlamadan alnında və gicgahlarında tər düyünlənməyə
başlamışdı. Təcrübəli oyunçunun məsləhət verən səsi
sanki uzaqlardan, lap uzaqlardan gəlir, güclə eşidilirdi.
Elə bu zaman oyunun başladığını bildirən işarə verildi
və Oktar bir anda özünü gərgin oyunun ortasında gördü.
Təcrübəli oyunçulardan biri qoçu yerdən götürərək irəliyə doğru şığımışdı. Elə bu dəmdə sağ cinahdan hücum
edən digər oyunçu atını onun atı ilə baş-başa sürərək sürətini azaltdı. Əli ilə qoçu almağa çalışarkən digər oyunçu soldan gələrək bir anda qoçu ələ keçirdi. Geri dönüb
aralanmaq istərkən Oktarla üz-üzə gəldilər. Göydəmirlə
qarşıdakı atın sinələri sərt təmas etdi. Göydəmir ürgə
möhkəm dayanmışdı. Qarşıdakı qısraq isə azca büdrədi.
Elə bu zaman Oktar intuitiv olaraq hərəkətə keçmək lazım olduğunu anlayaraq oyunçunun əlindən qoçu qaparaq yəhərin qaşına atdı. Azacıq geriyə doğru əyilərək,
atın yüyənini çəkdi. Göydəmir buna bəndmiş kimi ön
ayaqlarını yuxarı qaldıraraq dal ayaqlarının köməkliyi
ilə yarımdairəvi bir qövs cızdı və ön ayaqları yerə dəyərdəyməz götürüldü. Oyunçuların hamısı arxada qalmış77

dı. Onu saxlamaq çətin idi. Oktar sürətlə çapan atın üzərində sadəcə başını geri döndərməklə geriyə baxdı. Rəqibləri cəmisi bir at boyu məsafədə onun dalınca gəlirdilər. Təcrübəli oyunçular belə asanlıqla oyunu bu yeniyetməyə uduzmaq niyyətində deyildilər. Əslində Oktar
üçün elə buraya qədər etdikləri böyük bir uğur idi. Sakitcə qoçu təslim edib oyunun axırına qədər ora-bura təhlükəsiz at qovsa belə, günün qəhrəmanı sayıla bilərdi.
Lakin o, mübarizəni davam etdirəcəkdi. Sona qədər!
İrəli baxdı, uzaqdan hakimlər heyəti görünürdü. Bir
də dönüb arxaya baxdı... Oyun iştirakçıları elə qətiyyətlə,
elə sürətlə yaxınlaşırdılar ki, sanki bir an içində onu yaxalayacaq, dərhal qoçu əlindən alacaq və oyunu yenidən
başlayacaqdılar. Bircə anlıq gecikmə hər şeyi alt-üst edə
bilərdi. Oktar başa düşürdü ki, əgər belə olsa, bir daha
heç kəs ona qalib olmaq fürsəti verməyəcək, kim bilir,
bəlkə də atdan yıxılıb oyunu yarımçıq tərk etməyə məhkum olacaqdı. Bəxt üzünə gülmüş, tale ona yar olmuşdu.
Bu şansı əsla əldən qaçırmaq olmazdı. Ürəyi sürətlə döyünür, gicgahlarında vuran nəbzinin səsini eşidirdi. Bərk
həyəcanlı idi. Atın yalmanına doğru azca əyilib hər iki
ayağı ilə Göydəmiri mahmızladı. At buna bənd imiş kimi
sürətini daha da artırdı. Oktar bir də arxaya baxdı... Qulaqbatırıcı bir uğultu eşidilir, bir də... bir də sadəcə dörd78

nala çapan Göydəmirin ayaqlarının altından çıxan tozdumanı görünürdü! Və Oktar birdən-birə özünü hakimlərin önündə gördü. Qoçu müəyyən edilmiş yerə ataraq
atın yüyənini çəkdi. Göydəmir sanki zəfər çaldıqlarını
başa düşürcəsinə şahə qalxaraq kişnədi. Oktar əli ilə
onun tərli boynuna sığal çəkərək bir neçə dəfə yavaşca
vurdu. At sakitləşdi. Hər ikisi qan-tər içində idi. Göydəmirin burun pərələri qabarıb yığılır, döş və ayaq əzələləri
səyriyirdi. Ayaqlarının birini götürüb, digərini yerə qoyur, irəli-geri hərəkət edir, yüyəni dartıb alaraq var gücü
ilə qaçmaq istəyirdi.
Oyunun şərtlərinə uyğun olaraq hakimlər qalibi rəsmən təsdiq etməyənə qədər minici atdan düşməməli idi.
Oktar atın belində şəstlə oturmuşdu, digər oyunçular çatar-çatmaz baş hakim irəli çıxıb hündür qayanın üzərində başını yuxarı tutaraq ulayan qurd şəkli təsvir edilmiş
bayrağı ikiəlli başının üzərinə qaldırdı. Bu rəsm şərəfinə
gökbörü oyunu adlandırılan qurdun rəsmi idi. Oyun bitmişdi. Qalib bəlli idi. Oktar sıçrayıb atdan düşdü. Gökbörü bayrağını başının üstündə tutmuş hakimin önünə
gəldi. Bayrağa təzim edərək sağ dizini yerə qoydu. Sağ
əlini ürəyinin üzərinə gətirərək başını aşağı əydi. Bu dəm
ətrafa toplanmış oba gəncləri nəğmə oxumağa başladılar.

79

Tanrı dağlarından enib gəlmişik,
Basılmaz qalayıq, alınmaz yurduq.
Noqayıq, karlukuk, kumık, karsakıq,
Aşina nəsliyik, Qurd oğlu Qurduq
Ulala... Ulala... Ulala...
Başının üstündə görklü Tanrısı,
Hunlarıq, saqlarıq, biz skiflərik
Şumerik, dünyanın bəzəyiyik biz,
Başqurduq, uyğuruq, biz göytürklərik.
Ulala…Ulala…Ulala…
Özbəyik, türkmənik, qazax, qırğızıq,
Tatarıq, xakasıq, yenilməz uzuk.
Şaman duası var yolumuz üstdə
Tıvayıq, bulqarıq, biz qaqauzuq
Ulala…Ulala…Ulala…
Görklü övladıyıq Adəm oğlunun,
Yafəsik, oğuzuq, qarabörklərik
Qıpçağıq, barlasıq, yakut kimmerik,
Tərklərik, törklərik, şanlı türklərik.
Ulala…Ulala…Ulala…
Ulala nəğməmiz, Boz Qurd öncümüz,
Atların belində olduq möcüzə.
80

Dörd yüz il tikildi, dağ oldu, amma
Sipər olammadı Çin səddi bizə...
Ulala... Ulala... Ulala...
Göydə şimşək kimi parladıq, çaxdıq,
Yer üzü baş əydi qılıncımıza.
Kəhərlə dünyanı dördnala çapdıq,
Heç asi düşmədik Gök Tanrımıza.
Ulala... Ulala... Ulala...
Bu oyunun özü qədər qədim olan bir nəğməydi "Ulala" nəğməsi. Bu nəğmədə tarixi yaddaş, tarixi qürur və
qəhrəmanlıq notları var idi. Eramızdan əvvəl II əsrdən
başlayaraq eramızın II əsrinədək çinlilərin hun axınına
qarşı tikdikləri Çin səddi yad edilir, lakin qəhrəman hunların Çinə axınının qarşısını bu yolla da almağın mümkün olmadığı bildirilirdi. Bu çöl nəğməsi oxunanda qocaların gözü yaşarır, gənclərin damarlarında qanı coşurdu. Bu nəğmə uzun illər bundan öncə qadağan edilsə də,
bu ucqar dağ kəndində hələ də oxunurdu... Bir qəhrəmanlıq dastanının son misraları, bir cəsurluq sinfoniyasının son akkordları kimi!
Nə baş verdiyini heç kəs anlamamışdı. Bir andaca
oyun bitmiş, qalib isə 16 yaşlı yeniyetmə elan olunmuşdu. Təcrübəli oyunçular, gənclər bununla ürəklərində
81

barışmaq istəmir, bununla belə, nüfuzlu hakimlərin qərarına da etiraz edə bilmirdilər. Bu dəfə şöhrət quşu Oktarın başına qonmuşdu. Hər nə qədər qərarın dəyişməyəcəyini bilsələr də, dilavər gənclər söz atmaqdan özlərini saxlaya bilmirdilər. "İgid igid deyil, at igiddir", "Arabanı at çəkməz, arpa çəkər", "At işlər, ər öyünər". Bu sözlərlə qələbədə Oktarın yox, Göydəmir ürgənin payının
daha çox olduğuna işarə edilir, adlı-sanlı gənclər bununla özlərinə təsəlli verirdilər. Ancaq nə olursa-olsun, artıq
gec idi. Oba sakinləri coşqu ilə Oktarı alqışlayır, Göydəmir ürgəyə qəhrəman kimi baxırdılar.
İndi isə mükafatlandırma mərasimi keçiriləcəkdi.
Əvvəlcədən hazırlanmış qırmızı məxmər örtük Göydəmirin belinə sərilmişdi. Gümüş halqalarına sıra ilə qotaz
və saçaq bağlanmış sinəbənd atın döşünə bağlanmış, yüyənin dizgininə rəngarəng ipək sapdan yaraşıqlı halqalar
toxunmuşdu. Boynuna al-qırmızı kəlağayı bağlanmışdı.
Bu görkəmdə at toy günü bəzədilmiş gəlini xatırladırdı.
Oktarın başına qara quzu dərisindən tikilmiş saçaqlı qara
papaq40 qoyulmuş, ayağına dəri çəkmə geydirilmişdi. Ağ

Qarapapaq papağı. Çoban papağı da deyilir. Türkmənlərin, Azərbaycanda və Türkiyədə isə qarapapaq (tərəkəmə) türklərinin başlarına
qoyduğu xüsusi papaqdır. Hazırda respublikamızın gənclərdən ibarət
rəqs qrupları da bəzi oyun havalarını oynayarkən belə papaqdan istifadə edirlər.
40

82

ipək köynəyinin üstündən qara çuxa keçirmiş, gökböru
bayrağını əlində tutmuşdu. Yedəyində gətirdiyi Göydəmirlə meydanda alqışlar altında bir dövrə vuraraq
müəyyən edilmiş yerə gəldi. Ağsaqqallar və hakimlər heyəti Oktarın kəmərinə gümüş qəbzəli bir xəncər taxdılar.
Əvvəlcə qırmızı məxmər qutunun içərisində ona üzərində at başının rəsmi olan bir qızıl sikkə bağışladılar. Bundan sonra ənənəyə uyğun olaraq Oktar yenidən sıçrayıb
atın belinə qalxdı. Ağsaqqallara və oba camaatına təzim
edərək meydanda yavaş-yavaş bir dövrə vurdu. Elə bu
dəmdə zurnaçılar bu mərasimdə oynanılan qədim gökbörü havasını çalmağa başladılar. Bu hava altında at sahibi ilə tək vücud təşkil edərək musiqinin ritminə uyğun
hərəkətlər etməli idi. Göydəmir ürgə sanki zurna-davulun səsinə bəndmiş kimi süzməyə başladı. Oktar yüngül
hərəkətlərlə atı idarə edir, atla birlikdə mükəmməl rəqs
edirdilər. Oyun o qədər canlı idi ki, gənclər arasında bayaqkı həsəd yaddan çıxmış, hamı atın oyununa heyran
kəsilmişdi.
Bir qədər sonra günün qəhrəmanı Göydəmir ürgə ilə
Oktar meydandan çəkildilər. Obada ümumi şənlik və
bayram başladı. Bu bahar bayramı bir bərəkət və əkinçilik bayramı, əslində isə həm də bir tarix bayramı beləcə
sona çatdı. Bu bayramda iz buraxan və yaddaşlara həkk
83

olan isə Göydəmir ürgənin məharəti, gözəlliyi və Oktarın igidliyi oldu.
***
Oktar Göydəmir ürgənin belindən atılıb düşdü. Atı
yedəyinə alıb qələbəlikdən uzaqlaşdı. Sevincinin həddihüdudu yox idi. O indi məktəbdə, sinif otağında olmaq
istəyir, sevincini ilk öncə sinif yoldaşı Selcanla bölüşmək
istəyirdi. Onun gözlərinə baxmaq, o baxışlarda bir təqdir, bir tərif hiss etmək və öyünmək istəyirdi. Görəsən,
Selcan onun necə at çapdığını, nə qədər cəsur olduğunu,
yarışda qalib gəldiyini gördümü?! Əlbəttə görmüşdü,
çünki bu mərasimə bütün kənd camaatı uşaq-böyük-kiçik, yaşlı-cavan demədən hamı qatılırdı. Oktar Göydəmir
ata minəndə də, yarışa qatılanda da, oyuna başlayanda
da o qədər həyəcanlı idi ki, insanların arasında dəfələrlə
gözləri ilə axtarsa da, Selcanı görə bilməmişdi. Ancaq
hiss edirdi ki, Selcan oradadır, hiss edirdi ki, onun bu
uğuruna hamıdan çox sevinən Selcandır. Elə ən bərk əl
çalan da o olmalı idi. Düşüncələrinin xoş duyğusu ilğımilğım bədəninə yayılır, həyəcanı azalırdı. Elə bu düşüncələrlə də mərasim meydanından uzaqlaşır, zurna-davul
səsləri getdikcə arxada qalırdı. Nəhayət, Oktar tövləyə
çatdı. Atın bəzək əşyalarını üzərindən aldı. Sonra isə yəhəri götürdü. Göydəmir su içməyə çalışsa da, Oktar buna
84

izin vermədi. Çünki belə yorğun və tərli ata su verilməsi
olduqca təhlükəli idi. Su tövşüyən atın ürəyinə toxuna,
ya da daxili orqanlarında kəskin əks temperatur yaratmaqla soyuqdəyməyə gətirib çıxara bilərdi. Ona görə də
at tamamilə sakitləşməli, təri qurumalı idi. Oktar əyilib
yerdən bir çəngə ot götürərək atın boynunun, belinin,
döşünün tərini silməyə başladı. At tamamilə sakitləşib
təri quruyana qədər bu işi davam etdirdi. Sonra isə qaşovu əlinə alaraq atı təmiz-təmiz qaşovladı, ən sonda isə
tüklərin yatımı istiqamətində qaşovla sığal çəkərək işini
bitirdi. Göydəmir ürgənin nəm tükləri qurumuş, cilalanmış, parlaqlığını bərpa etmişdi. Yalnız bundan sonra Oktar atın belinə uzun və enli keçəni salaraq örkənlə41 yüngülcə bağladı. Artıq bundan sonra Göydəmir qısrağa soyuq dəyə bilməzdi. Oktar atı bir xeyli yedəyində gəzdirdi, hər şeyin yaxşı olduğunu yəqin etdikdən sonra atı axura bağlayaraq qabağına arpa tökdü. Sonra isə gecə yarısınadək tonqalların və məşəllərin işıqlandırdığı kənd

Örkən bir ucuna ortasında mil olan dəmir halqa keçirilmiş enli qayışdır. Bu qayış at yəhərlənərkən yəhərin üstündən aşırılaraq atın döşünün altından keçirilir və sol qabırğasının üstündə sıxılaraq mil qayışdakı deşiyə keçirilir. Kəməri xatırladır. Bu, yəhərin aşmasının qarşısını
almaqla, onun atın belində durmasını təmin edir.
41

85

meydanında davam edəcək Gökbörü42 bayramına qatılmaq üçün oraya üz tutdu.
***
Ertəsi gün ilxı yenidən sərbəst buraxıldı. Ağılın qapıları taybatay açıldı. Atlar böyük coşqu ilə öz azadlıqlarına doğru çapdılar. Elə bil sürətlə axan iti dağ çayının
qabağını kəsən bənd götürülmüş, illərlə yığılan su böyük
gurultu və coşqu ilə yatağını dolduraraq öz istirahət məkanı olan dənizə doğru üz tutmuşdu. Çağlayaraq dənizdə dincələcək su yenidən buxarlanaraq havaya qalxacaq,
yenidən qar və yağış formasında dağların başına, çəmənlərə, çöllərə yağacaq, yenidən çaylarda birləşərək təkrar

“Börü” qədim türklərdə qurd deməkdir. Mahmud Kaşğari "Divanü lüğat-it-Türk” əsərində yazırdı ki, digər türklərdən fərqli olaraq,
oğuz türkləri börüyə qurd deyirlər. Müasir dövrümüzdə isə qurd və
canavar sinonim kimi işlədilir. Fikrimizcə, bu doğru deyil. Çünki bir
sıra qədim türk mənbələrində “canavar” sözü "yırtıcı" mənasına daha
uyğun gəlir. Təsbit etdiyimiz bir neçə mətnin müqayisəli təhlili də bunu təsdiq edir. 2008-ci ildə türk tarixinin mifologiya səviyyəsindən akademik səviyyəyə qədər dərin bilicisi olan görkəmli yazıçı Çingiz Aytmatovla söhbətimdə də bu fikri onunla bölüşdüm. Ç.Aytmatov canavar sözünü “canbar” kimi tələffüz etdi. Onun təsəvvürünə görə də, hər nə qədər qurda “canavar” deyilsə də, bu “börü” yəni qurd mənasını ifadə etmir. Canavar dedikdə Orta Asiya türkləri daha çox bizim goreşən, yaxud
bəzi ədəbiyyatlarda kaftar kimi keçən yırtıcı heyvanı başa düşürlər. Məqsədimiz börü, qurd, yalquz-aq, canavar, aşina (asena) və s. kimi sözlərin
mənasını və mifoloji tariximizdə yeri və rolunu aydınlaşdırmaq olmadığı
üçün daha ətraflı müqayisə və izaha lüzum görmürük.
42

86

dənizə qovuşacaqdı. Atlar da yenidən dəniz kimi dalğalanan yamyaşıl çəmənlərə qovuşacaq, burada artıb törəyəcək, yenidən obanın müxtəlif işlərinə cəlb ediləcək və
təkrar olaraq yenidən azadlıqlarına qovuşacaqdılar. Beləcə təbiətin bu əzəli nizamı heç vaxt pozulmayacaqdı!
Kim bilir, bəlkə də təbiət hadisələrindən fərqli olaraq, atlarla insanların ahəngdar nizamlı münasibəti bir gün pozulacaqdı. Çünki XX əsr texniki tərəqqi əsri idi. Get-gedə
təsərrüfat işlərində atlara olan tələbat azalır, onların gördüyü işləri traktorlar, avtomobillər və digər texniki vasitələr həyata keçirirdi. Hələliksə minillərdən bəri davam
edən qarşılıqlı at-insan yardımlaşması sürüb gedir, hər
iki tərəf bunun heç vaxt bitməyəcəyini düşünürdü.
***
Qara Duman belə tez sərbəst buraxılacaqlarını heç
düşünməmişdi. Xalxalın qapıları açılar-açılmaz ilk irəli
atılanlardan biri o oldu. Xalxalın sağ tərəfindən ilxıya tərəf gələn anası Göydəmir ürgəyə doğru irəlilədi. Anasının mehriban səsinə təmkinli oxranmaqla cavab verdi.
Başqa vaxt olsaydı, dərhal ona yaxınlaşaraq dadlı südündən doyunca əməcəkdi. Ancaq indi onu yalnız azadlığı
maraqlandırırdı. Qara Duman sanki qanad açaraq azadlığa doğru uçurdu. Dırnaqlarının ucu yerə toxunar-to87

xunmaz yay kimi yuxarı atılır, var gücü ilə havanı yararaq irəliləyirdi. Elə bu sürətlə də atlar obadan nə qədər
mümkünsə bir o qədər uzaqlaşdılar. Çünki ən gözəl otlaqlar, ən dadlı otlar və ən sakit və sərbəst guşələr uzaqlarda idi. Qara Duman isə lap uzaqlara getmək, obadan
mümkün qədər aralıda olmaq istəyirdi. Çünki obadan
uzaq olmaq azadlığa yaxın olmaq demək idi. Bu uzaqlıq
artdıqca mütənasib olaraq azadlıq da artırdı. Bəlkə də bu,
şərti idi. Onsuz da insanlar istədikləri vaxt uzağa-yaxına
baxmadan atları tapıb öz xidmətlərinə cəlb edə bilirdilər.
Ancaq Qara Duman üçün azadlığın hər anı qiymətli, əsarətin isə hər anı dözülməz olduğu üçün o bu məsələdə
olduqca həssas hesablama aparırdı. Bir addım daha uzaq
olmaq bir az daha çox azad olmaq demək idi. Əksinə, bir
addım yaxın olmaq elə əsarətə də bir addım daha yaxın
olmaq idi. Elə insanlar da mövsümi işlərə cəlb olunduqdan sonra əsasən atların uzaqda olmalarını istəyirdilər.
Çünki yaxında olanda ilxı əkin yerlərinə, bağ-bostana zərər verir, onları tapdalayır, yaxud yeyirdi. Ona görə də
atların uzaqda olmaları onların da ürəyindən idi. Ancaq
atların uzaqda olması kənd uşaqlarının ürəyincə deyildi.
Çünki kənddə müvafiq məqsədlər üçün saxlanılan atlar
daima nəzarət altında olmaqla konkret şəxsin xidmətində olurdu. O atları minmək üçün icazə almaq, demək
88

olar ki, qeyri-mümkün idi. Sahibləri əsla buna izin vermir, uşaqların atı incitməsi, yorması bəhanəsi ilə atları
onlara verməkdən imtina edirdilər. Bu obada əzəldən bəri ata münasibət ciddi və hörmətəlayiq idi. Heç vaxt at
boş yerə çapılmaz, ata əziyyət verilməzdi. Yalnız konkret
məqsəd üçün zərurət yarananda atların imkanlarından
istifadə edilirdi. Bu, atlara hörmətin göstəricisi idi. Uşaqlar isə atları əyləncə xatirinə minmək istəyir, beləliklə,
həm də at çapmağı, atla ünsiyyətdə olmağı öyrənirdilər.
Onlar atları da, at çapmağı da, atlarla ünsiyyətdə olmağı
da çox sevirdilər. Belə gözəl yaradılmış ağıllı heyvanları
kim sevməz ki?! Üstəlik, bu obada atlara sevgi, bir növ,
genetik idi. Kişi, qadın, oğlan, qız hamı atı sevir, hamı at
çapmağı bilir, hamı atla necə davranmağı, onu necə qorumağı yaxşı bacarırdı. Kəndin öz ilxısı uzaq otlaqlarda
olan zaman bəzən kənd uşaqları kilometrlərlə yol qət
edərək ilxıdan at tutur, yəhər-yüyən olmadığı üçün onları elə çılpaq minirdilər. Bəzi hallarda isə atı asan idarə
etmək üçün uşaqlar yüyən yerinə atın ağzına bir neçə
millimetr qalınlığında sim bağlayır, bundan yüyən kimi
istifadə edirdilər. Sim isə atların ağzını kəsir, hətta
ağızlarının qanamasına, yaralanmasına səbəb olurdu.
Ona görə də uşaqlara bu şəkildə at minmək qadağan
edilmişdi. Lakin uşaqlar da asanlıqla bu qadağalara tabe
89

olmur, valideynləri tərəfindən cəzalandırılacaqlarını bilsələr də, bu vərdişdən əsla vaz keçə bilmirdilər. Gökbörü
bayramından bir xeyli keçməsinə baxmayaraq, uşaqlar
arasında hələ də Göydəmir ürgənin sözü-söhbəti bitmək
bilmirdi. Ata təriflər yağdırılır, gözəlliyi, ağlı, sahibini
hissetmə keyfiyyəti, sürətli qaçışı mədh edilir, göyün
yeddinci qatına qaldırılırdı. Bir gün yenə belə qızğın söhbətdən sonra uşaqlarda atları görmək arzusu baş qaldırdı. Bu istək o qədər şiddətli idi ki, onlar çox da düşünmədən ilxını tapmaq qərarına gəldilər. Məqsədləri atları yenidən görmək, bir neçəsini tutaraq yallama çapmaq, bir
qədər istirahət etmək idi. İlxının bu zaman harada, hansı
səmtdə ola biləcəyini böyüklərdən eşitdikləri mülahizələrə əsasən təqribən müəyyən edə bilirdilər. Məsələn, hələ havalar tam istiləşmədiyinə görə cənub yamaclarda ot
digər istiqamətlərdəkinə nisbətən daha hündür boy atmış olur. Həm də belə yamaclar daha isti olur. Ona görə
də Kəngər, Səncər və Oktar Qara Güney43 adlandırılan
dağın cənub yamacları tərəfində yerləşən geniş ovalığa
üz tutdular.

Qara Güney toponimi “Dədə Qorqud dastanı”nda Qazan xanın
qardaşı Qara Günənin adı ilə səsləşir. Burada Qara Güney dağ silsiləsinin adı ən böyük cənub yamacı mənasını verir. Doğrudan da bu güney
obanın söykəndiyi dağın cənubunda ən böyük yamac idi.
43

90

Yeniyetmələr bir neçə saatlıq yol qət etdikdən sonra
düşündükləri yerə gəlib çıxdılar. Yüksək bir təpəyə çıxıb
ətrafı diqqətlə nəzərdən keçirdilər. İlxı görünmürdü, deməli, mülahizələri yanlış olmuş, atların harada olduğunu
düzgün müəyyənləşdirə bilməmişdilər. Bu qədər zaman
və enerji boşuna sərf edilmşdi. Bitkin halda oturdular, atları görmədən, onları minmədən yenidən 2-3 saatlıq yolu
geriyə dönməli idilər. “Nə edək, uşaqlar deyə Kəngər dilləndi. – İlxı heç yerdə görünmür. Görəsən, nəyi düz hesablamadıq? Keşkə yola çıxmazdan qabaq ilxıçılardan atların harada ola biləcəyini soruşaydıq.” “Elə bilirsən ilxıçı bizə düzgün məsləhət verəcəkdi?.. İlxıçılar özlərini elə
aparırlar ki, guya bütün atların sahibi onlardır. Hər hansı
bir atı minmək isə, elə bil ki, onlara əziyyət verməkdir.
Əsla atların harada olduğunu deməzdilər.” “Uşaqlar, darıxmayın, bir az dincəlib yenidən mənim bildiyim bir neçə yerə baxarıq. Atlar haradasa oralarda olacaqdır”, – deyə Oktar bildirdi.
Kənd uşaqları bir qədər dincəldikdən sonra ayağa
durdular. Oktarın təklifi belə idi. “Gəlin önümüzdəki təpəyədək gedək, təpənin güney yamacından bir qədər
aşağıya endikdən sonra sağ tərəfdə hündür sıldırım qayalar silsiləsi uzanıb gedir. Bu qayalıqlar külək və sazağın qarşısını sipər kimi alır. Üstəlik, yuxarıdan tökülən
şəlalə də bir qədər aşağıdakı kiçik çaya qovuşmaqla axıb
91

gölə doğru gedir. Fikrimcə, ilxı üçün indi ən münasib otlaq dediyim yer olmalıdır. Həm də suya görə atlar bura
tez-tez baş çəkirlər. Gedək yoxlayaq”.
Kəngərlə Səncər dostları Oktarın mülahizələrini
məntiqli hesab edərək onun dediyi istiqamətə hərəkət etməyə başladılar. Çox keçmədən onlar önlərini kəsən qayalıqlardan irəli keçdilər. Elə bu zaman qarşılarında füsunkar bir təbiət mənzərəsi açıldı. Aşağıda ucu-bucağı
görünməyən böyük bir yaşıl vadi uzanırdı. Vadini yasəmən, nərgiz gülləri basmışdı. Qayaların ətəyində hələ də
tam əriməmiş qar topalarının yanında qardələn çiçəkləri,
daşların dibində isə boynubükük bənövşələr açmışdı.
Çayın töküldüyü kiçik göldə müxtəlif köçəri quşlar toplaşmış, səs-küyləri ətrafı bürümüşdü. Atlar isə göldən
xeyli kənarda otlamaqda idilər. Mənzərə o qədər heyranedici idi ki, uşaqlar sehrlənmiş kimi yerlərində qalmışdılar. Onlar nə həyatda, nə oxuduqları kitablarda, nə də
televiziya ekranlarında bu cür mənzərə görməmişdilər.
Dönüb bir-birlərinə baxdılar. Onlar burada dəfələrlə olmuş, qoyun, quzu otarmışdılar. Ancaq bu, yayda və payızda olmuşdu. O zaman buralarda belə gözəllik olmur.
Dağ şəlaləsi quruyur, gölün suyu çəkilərək heyvanların
su içdiyi kiçik gölməçəyə çevrilir, nərgiz, yasəmən, bənövşədən isə əsər-əlamət qalmır. Deməli, bu gözəllik sadəcə ilk baharda, yazda olurmuş. Baharın təravəti bu
92

yerləri nə qədər canlı və gözəl etməyə qadir imiş. “Axı
nəyə görə bu vaxta qədər biz ilk baharda heç buraya gəlməmişik?! Bura necə də gözəldir. Gözəldirrr!” – deyə qışqıraraq uşaqlar bir-birlərinə qoşulub üzüaşağı ilxıya tərəf qaçmağa başladılar. Ancaq tələsmək, ilxıya qəflətən
yaxınlaşmaqla onları hürkütmək olmazdı. Əgər belə etsəydilər, əsla at tuta bilməz, geriyə əliboş qayıda bilərdilər. İlxıya özlərini göstərmədən o qədər yaxınlaşmalı idilər ki, ya əllərindəki kəməndi ataraq atlardan birini tuta
bilsinlər, ya da ələ keçirilməsi asan olan qoca madyanlardan birini ciblərində gətirdikləri arpanı papaqlarının içinə töküb ata göstərməklə onu yanlarına çağırsınlar. At
arpa yeyərkən onu yaxalasınlar. Bunlardan birini edə bilməsələr, at tutmaq məşəqqətli bir əziyyətə çevriləcək, çəmən-çeyildəki şeh və su paltarlarını isladacaq, ayaqqabılarının içini dolduracaqdı. Belə vəziyyətdə evə qayıtmaq
isə ayrıca bir problem olacaqdı. Ona görə də uşaqlar çox
ehtiyatlı olmalı idilər. İlxıya yaxınlaşdıqca həyəcanları
artır, ürəkləri şiddətlə döyünürdü. Elə ilk təmasdaca başa düşdülər ki, kəməndlə at tutmaq müşkül məsələ olacaq. Çünki ilxı onların hənirtisini alar-almaz Bəngi Bozun əmri ilə hərəkətə gələrək bir xeyli uzaqlaşdı. Ümid
yalnız arpaya qalmışdı. Onlar ehtiyatla ilxıya bir xeyli
yaxınlaşdılar. Oktar papağını çıxarıb əlinə aldı. Hər üçü
ciblərindəki arpanı papağa boşaltdı. Oktar papağı iki əli
93

ilə irəli tutub atlar suvarılarkən çalınan fiti çalmağa başladı. Bu səs atların, xüsusən yaşlı madyanların diqqətini
çəkməyə başladı. Ancaq nədənsə onların heç biri dərhal
bu tələyə düşmək fikirləri yox imiş kimi görünürdü.
Çünki atlar yetərincə tox idilər. Deyəsən, heç birinin yaşıl, yumşaq və şirəli otları qoyub arpa yemək həvəsi yox
idi. Oktar bir az da ilxıya doğru irəlilədi. Bu zaman madyanlar başlarını qaldırıb ona tərəf baxmaqla passiv müşahidə apardılar.
Bu hal uşaqlarda bir ümid yaratdı. Oktar atların qaçmadığını görüb tanıdığı atların bir-bir adını çəkməyə
başladı. Atlardan bəziləri irəli çıxsalar da, sonradan yenidən otlamağa başladılar. Deməli, bu üsul da effektli olmadı. Nəsə yeni bir şey fikirləşmək lazım idi. Birdən Oktar birlikdə qələbə qazandıqları, bundan sonra yalnız
özünün atı hesab etdiyi Göydəmir ürgəni xatırladı. Gözü
ilə ilxının içərisində onu axtardı. Lakin görə bilmədi. Belə
olduqda uca səslə onun adını təkrarlamağa başladı. Göydəmir, Göydəmir, alma gözlü Göydəmir, qız birçəkli 44
Göydəmir!..
Birçək müasir dilimizdə qadınların gicgahından aşağıya doğru
uzanan saça deyilir. “Divanü-lüğat-it Türk”i də isə atın yalmanına da
birçək deyilir. Görünür, Koroğlu dastanında da ata qız birçəkli deyərək
əzizləmənin, atın yalmanının qızın saçları ilə müqayisə edilməsinin çox
qədim kökləri vardır. Burada da at insanla eyniləşdirilir. Onun gözəlliyi qızın gözəlliyi ilə müqayisə edilir.
44

94

...Və birdən heç kimin gözləmədiyi halda ilxının lap
içərilərindən Göydəmir ürgənin fınxırtısı eşidildi. Oxranaraq ilxıdan ayrıldı. Yavaş-yavaş düz Oktara tərəf gəlməyə başladı. Uşaqlar gözlərinə inana bilmirdilər. Əslində onlar obada illərlə qalmış, insanlara daha çox isinişmiş,
mehriban və həlim xasiyyətli yaşlı madyanların gələcəyini güman etdikləri halda, birdən-birə bu yaraşıqlı və gənc
madyanın onlara tərəf gəlməsi təəccüb qarışıq sevinc doğurmuşdu. Oktar həyəcanlanır, Göydəmir atın daha çox
yaxın gəlməyəcəyindən qorxurdu. Göydəmir isə qətiyyətlə, inamla Oktara doğru irəliləyirdi. Elə bu vaxt Səncərlə
Kəngər sevinclərindən atılıb düşməyə başladılar. Onların
hərəkətləri ürgənin tərəddüdünə səbəb oldu. Oktar təkrarən nəvazişli səslə əzizləyərək Göydəmiri çağırdı. At yenidən Oktara doğru irəliləyib düz onun qarşısında dayandı. Oktar əlini ata tərəf uzatdı. Göydəmir ürgə qulaqlarını
arxaya yatıraraq başını dik yuxarı qaldırdı. Bu o demək
idi ki, o hələ Oktarın təmasına hazır deyil. Özünümüdafiə
instinkti ilə hücuma hazır vəziyyət aldı. Oktarın tərpənmədiyini gördükdə yenə sərbəst vəziyyətinə qayıtdı. Oktar bu dəfə əlini ehtiyatla bir qədər atın burnuna tərəf
uzatdı. Bilirdi ki, belə vəziyyətdə gözləməklə təmas etmək
təşəbbüsünü ata vermək lazımdır. Belə olduqda at özünü
daha təhlükəsiz və inamlı hiss edir. Doğrudan da, Göydəmir ürgə burnunu yaxınlaşdıraraq Oktarı qoxladı. Sonra
95

isə burnu ilə onun əlinə təmas etdi. Bu, artıq Oktarın da
ona toxuna biləcəyinə icazə verilməsi demək idi. Oktar sevimli qısrağın burnunu, sifətini oxşamağa başladı. Papağın içərisindən bir ovuc arpa götürərək ata tərəf tutdu.
Qısraq dodaqları ilə Oktarın ovcundan dən götürüb yeməyə başladı. Sonra isə çevrilib ilxıya tərəf baxdı. Bu sərbəstlik atın özünü tam təhlükəsiz hiss etməsinin işarəsi
idi. Əgər o özünü təhlükədə hiss etsəydi, əsla gözlərini
təhlükə hesab etdiyi mənbədən ayırmaz, onun bütün hərəkətlərini izləyərdi. Deməli, Göydəmir ürgə Oktarı özü
üçün təhlükə kimi qəbul etmirdi. Atın bu davranışı Oktarı
bir qədər də cəsarətləndirdi. Onun boynunu oxşayaraq
yalmanından yapışdı. Arpanı atın qabağına qoyaraq onun
belini, qabırğalarının üstünü oxşamağa başladı. Elə bu əsnada da Göydəmir qısrağın qabırğalarını saymağa başladı. Atın sağ tərəfində beş qabırğası var idi. Sol tərəfindəki
qabırğaları da saydı. Bu tərəfdə də qabırğa beş idi. Ola bilməzdi, çünki atların mütləq əksəriyyətinin sol qabırğalarının sayı dörd olur. Nadir hallarda atın sol tərəfində beş
qabırğa olur. Belə atlar safqanlı hesab edilməklə çox qiymətli sayılırlar. Bu cür atlar çox sürətlə qaçır, həddindən
artıq ağıllı, sahibinə olduqca sədaqətli olur, əsla huysuzluq göstərmir, minicini onun ən kiçik hərəkətindən anlayırlar. Bir sözlə, mənsub olduğu cinsin bütün müsbət key96

fiyyətlərinə sahib olurlar. Oktar səhv etməmək üçün ehtiyatla sol tərəf qabırğaları bir də saydı. Beş idi. O, həyəcanını büruzə vermədən atı tumarlamaqda davam etdi. Bu
at o qədər həssas idi ki, əgər həyəcanını hiss etdirsə, bunu
dərhal başa düşəcək, o da ekstremal vəziyyətə gələcəkdi.
İndiki vəziyyətdə isə buna əsla yol vermək olmazdı. At
qaçıb ilxıya gedə bilərdi. Oktarın tumarı atı xoşhallandırmışdı. Oktar isə bunu başa düşür, ancaq atın görüş alanından əsla kənara çıxmırdı. Atın gözləri yanda olduğu üçün
önünü və yanları rahatlıqla görə bilir. Bu, bir sürücünün
ön şüşə vasitəsilə qabağı, yan güzgülər vasitəsilə də yanları gördüyü kimidir. At hətta üstündəki sürücünü də görə
bilir. Ancaq arxanı görmədiyi üçün arxadakı hər bir hərəkəti özü üçün təhlükə hesab edir. Çünki görmə sahəsindən
kənarda olan hərəkət onda avtomatik olaraq özünümüdafiə refleksini işə salır. At bu zaman reflektiv olaraq təhlükəsizliklə bağlı tədbirlər alır. Yəni belə vəziyyətdə o, arxaya
təpik də ata, sərt və kəskin dönüş də edə, qaça da bilər və
s. Ona görə də Oktar atın arxasına keçmədən yenidən belini və qabırğasını tumarlaya-tumarlaya boynuna doğru gəldi. Önündən fırlanıb sol tərəfinə keçdi. At sol tərəfdən minildiyi üçün burada durub yerini bir az rahatladı. Ehtiyatla
onun yalmanından tutub atı minəcəyini hiss etdirdi. Göydəmir ürgə başını qaldırıb dik tutdu, ancaq yerindən tərpənmədi. Bu o demək idi ki, minilməsinə icazə vermişdi.
97

Bunu başa düşən Oktar sıçrayıb atın belinə qalxdı. Bu an o,
özünü atın belində deyil, şah taxtında oturmuş kimi hiss
edirdi. Oktar atı yavaşca mahmızladı. Göydəmir ürgə yerindən götürüldü. Oktarın sevincinin həddi-hüdudu yox
idi. O, atın belində irəliyə doğru əyilərək oturmuş, əlləri ilə
onun yalmanını və boynunu qucaqlamışdı. Çəmənlikdə
geniş bir dövrə vurub süzərək düz dostlarının yanına gəldi. Onlardan kəməndi alaraq əlinə yığıb hazır vəziyyətdə
ilxıya tərəf çapdı. Çox keçmədən dostları üçün də iki at tutdu. Hər üçü ata süvar olduqdan sonra bir xətt üzrə sıralanıb dayandılar və birdən eyni vaxtda atları mahmızlayaraq
irəli cumdular. Ayaqlarını atın qabırğalarına sıxaraq möhkəm oturmuş, əllərini yana açmışdılar. Atlar düzənlikdə
qanad açıb uçur, uşaqlar isə hayqıraraq atların gözəlliyini
vəsf edən çöl nəğmələri oxuyurdular.
Qaşqa atım, səkil atım, sur atım,
Səmənd atım, sərmənd atım, dür atım,
Tarix sənin nallarının altında…
Səni mindim, hasil oldu muradım.
Kürəyinə kürk eylədin türkü sən,
Dodağımda ən sevdalı türküsən.
Nə türk səni atar, nə də türkü sən,
Kəhər atım, köhlən atım, kür atım.
98

Gözün alma, saçın yalman, səsin gur,
Sinən geniş, boyun uca, ruhun hürr.
Göbəyimiz bir kəsilib, haqq budur,
Arxa atım, dayaq atım, dür atım.
At muraddı, at qanaddı, at anddı,
Türk ata, at türkə qoldu, qanaddı.
Tanrım bizi bir torpaqda yaratdı,
Qəmər atım, qonur atım, qor atım.
Döyüş marşım kişnərtindi, səsindi,
Qucdum boynun, külək kimi əs indi.
Bir qılıncım, bir atım var… bəsimdi,
Qardaş atım, qulan atım, qul atım.
Tariximin şöhrəti sən, şanı sən,
Millətimin zəfər adı-sanı sən.
Hürr ruhumun ruh qardaşı, canı sən,
Kula atım, quba atım, al atım.
Tanrı dağın daşlarıdır dan yerin,
Əcdadımın beşiyidir yəhərin.
Ələ keçməz bozun, qırın, kəhərin,
Kəhər atım, köhlən atım, nur atım.
99

Yüyəninə əli çatmaz hər kəsin,
Qobustanda, Urukdadır nal səsin.
Döyüş günü təngimədi nəfəsin,
Qazi atım, igid atım, ər atım.
Dədəm Qorqud ad da qoydu, at ildir,
Volqa demə, bu gur nəhr İtildir.
Atillanın əsl adı Atildir,
Atılqanım "atak" atım, vur atım.
"At irigə ondağ gibi gögge ay",
Alp Tunqanın bu sözləri sənə pay.
Nə göydə var, nə yerdə var sənə tay,
Burak atım, Düldül atım, tay atım.
Bamsı Beyrək ad qoymuşdu Bəngi Boz
Qazan xanım çağırardı: Qonur-Az,
Hər rəngində bir ahəng var, bir avaz,
Yağız atım, Ablak atım, Tığ atım.
Battal Qazi Aşkar dedi, Manas Ak
Ak-Kuladı, Kıl-Ceyrandı, ada bax,
Cığatay xan ad qoymuşdu: Ak-Bozrax
Çimgül atım, Qızgül atım, Or atım.
100

Qara Günə səslənərdi: Göy-Bəday,
Gökcə xanım ad qoymuşdu Qonur-Bay.
Şah babamın şah atıydı Qəmər tay,
Boymil atım, Böyrül atım, Bül atım.
Qazi Osman, Sisli-Kir aman-zaman,
Gül-Təginin sevimlisi Ak-Azman,
Atillaydı Şimşək üstə hər zaman,
Uyar atım, Təküz atım, Tış atım.
Keçi başlı Keçər ayğır muraddı,
Toğlu başlı Toru ayğır dür atdı,
Dədəm Qorqud dastan yazdı-yaratdı,
Tarpan atım, Çapman atım, Loş atım.
Koroğluya arxa idi Doratı,
Alma gözlü, qız birçəkli Qıratı,
Qaçaq Nəbi qardaş etdi Bozatı,
Gülgün atım, Meygün atım, Bad atım.
Dövlətimin təməli sən, himi sən,
Ürəyimin zil pərdəsi, simi sən,
Əngin xəyalıma qanad kimisən,
Uyar atım, Qazlıq atım, Taz atım45.
45

Şeirdə keçən at adları tarixi şəxsiyyət, yaxud dastan qəhrəmanı
olan igidlərimizn atlarının gerçək adıdır.

101

At üzərində olmaq, onu var gücü ilə düzənlik boyu
çapmaq elə bir səadət idi ki, uşaqlar bu anda başqa heç
bir şey haqqında düşünə bilmir, şən bağırtıları ilə bir-birini daha bərk çapmağa həvəsləndirirdilər.
... Doyunca at çapmışdılar. Axşama doğru bərk acdıqlarını və yorulduqlarını hiss etdilər. Evə dönmək vaxtı gəlib çatmışdı. Atları bir az irəli, kəndə yaxın yerə qədər sürüb sonra buraxmaq lazım idi. Belə də etdilər.
Uzaqdan kənd evləri görünər-görünməz atlardan endilər. Atlar tər içində idi. Onları bu vəziyyətdə buraxmaq
olmazdı. Çünki atlar dərhal ilk rastlaşdıqları su gölməçəsindən tərli-tərli soyuq su içəcək və mütləq xəstələnəcəkdilər. Yerdən göy otlardan yığaraq atları qurulamağa,
onların tərini silməyə başladılar. Ancaq bu o qədər də təsirli olmadı. Çünki otlar yaş idi. Atları isə tərli-tərli əsla
buraxmaq olmazdı. Bəs nə etməli? Oktar çox düşünmədən əynindəki pencəyini çıxardı. Diqqətlə Göydəmir ürgənin tərini silməyə başladı. Bunu görən dostları da dərhal onun kimi etdilər. Atların tərini tamamilə qurutduqdan sonra pencəklərini atların belinə sərdilər. Bu vəziyyətdə bir müddət atların otlamasını seyr etdilər. Tərləri
qurumuş, sakitləşmiş atlar artıq dönə bilərdilər. Elə bu
vaxt Göydəmir birdən başını yuxarı qaldırıb qulaqlarını
şəklədi. Uzaqdan, çəmənliyin lap dərinliklərindən bir
qaraltı irəliləyirdi. Göydəmir yerindən götürüldü. Ona
102

tərəf gələn Qara Duman idi. Əvvəlcə dayça, sonra isə
anası kişnədi. Digər atlar da onlara qoşuldular. Onlar bir
yerdə cəmləşib ilxıya doğru çapdılar. Birdən Qara Duman madyanları irəli buraxaraq dayandı. Dönüb yeniyetmələrə baxdı. Bir neçə addım onlara tərəf gəldi. Uşaqlar bu səhnəni maraqla izləyir, bu cəsur hərəkətin nə ilə
nəticələnəcəyini gözləyirdilər. Qara Duman bir az da yaxınlaşdı. Var gücü ilə kişnəyərək şahə qalxdı. Uşaqları hədələyircəsinə qabaq ayaqları ilə havanı döyəcləməyə başladı. Yerə düşüb eyni hərəkəti bir də təkrar etdi. Uşaqlar
onun bu hərəktinə gülür, həm də sevinirdilər. Əllərini yana açaraq atılıb-düşür, bu sevimli dayçanın çıxardığı kişnərti səsinə uyğun olaraq səslər çıxarır,” Qara Duman,
Qara Duman”... deyə qışqırırdılar. Qara Duman son dəfə
uşaqları hədələyərək ilxıya doğru, uşaqlar isə son dəfə
Qara Dumanı alqışlayaraq kəndə doğru götürüldülər.
***
Havalar get-gedə isinir, təbiət başdan-başa yaşıl dona
bürünürdü. İsti ölkələrdə qışı keçirən müxtəlif növ quşlar
bu obanın üstündən şimala doğru köç edir, təkrarnəsil istehsalı üçün doğma yurd-yuvalarına üz tuturdular. Bir
qismi isə yazı elə burada keçirir, soylarını davam etdirəcək yeni nəsli burada böyüdür, payız gəldikdə isə yenidən
cənuba doğru köç edirdilər. Uzun çəkən sərt qışdan sonra
103

bu obaya ilk olaraq sığırçınlar pənah gətirirdilər. Onlar
yazın gəlişinin müjdəçiləri idilər. Gələr-gəlməz də torpaq
evlərin damında, eyvanın üstündə, divarların arasında
olan yuvalarını təmir edir, yeni cütlər isə özlərinə yeni yuvalar düzəldirdilər. Dimdiklərində gətirdikləri ot və çöplərlə qısa müddətdə yuvalarını hazır edib, yumurta qoymağa tələsirdilər. Ancaq hər quşun gəlişi bir təbiət hadisəsi ilə müşahidə olunurdu. Məsələn, bir neçə gün xoş keçən yaz günlərindən sonra qəflətən qar yağır, boran olurdu. Qısa sürən bu borandan sonra həyət-bacalarda, damların üstündə sığırçınların şən səsləri eşidilirdi. Bu borana
sığırçın boranı deyilirdi. Bir qədər sonra sıra ilə leyləyin
boranı, qaranquşun boranı, durnanın boranı və s. gəlirdi.
Aprel ayının ilk ongünlüyündə isə xərc-borc boranı, yəni
qarı nənə ilə oğlaqlarının adı ilə bağlı boran olurdu (Azərbaycan xalq nağıllarında olan bu hadisə, demək olar ki,
eynilə bu obada canlı yaşanırdı). Yalnız bundan sonra havalar əsaslı şəkildə isinir, əkin işlərinə başlanırdı.
Leyləklər yüksək elektrik dirəklərinin, ağacların başında çöpdən iri yuvalar qurur, dimdiklərini şövqlə şaqqıldadaraq yeni yuvalarının qurulması münasibətilə sevinclərini bildirirdilər. Həm də bu şaqqıltı əslində onların “nikah” mərasiminin akkordları və xoşbəxtlik ritmləri idi. Qısa müddətdən sonra hacıleyləklərin yuvalarından kiçicik sarı dimdiklər görünür və hər gün bir neçə
104

dəfə valideynləri tərəfindən gətirilən yemlər bu dimdiklər tərəfindən udulurdu, yəni həyat davam edirdi.
Ən təsirli səhnə isə durnaların gəlişi idi. Sanki sözləşmişlərmiş kimi, durnalar bu obanın üzərindən ya səhər tezdən, ya da axşam qaranlığına yaxın vaxtda uçurdular. Onların çıxardığı qərib səslər insanın ürəyində qəribə hisslər yaradır, duymağı bacaran, qəlbi olan hər kəsi
kövrəldirdi. Bəzən nadinc kənd uşaqları burada saxlamaq istədiklərindənmi, yoxsa sadəcə dəcəlliklərindənmi,
durnalar dəstə ilə uçarkən yerdəki bir qara daşı tərsinə
çevirirdilər. İnanca görə, bu zaman durnaların nizamı
pozulmalı idi... Doğrudan da belə olurdu. Bir və ya iki
durna qatardan çıxır, ümumi cərgədən ayrı düşürdü. Bu
zaman öndə uçan dəstəbaşının həyəcanlı çağırışları eşidilir, yolunu azmaqda olan durnalar da dəstəbaşının səsinə səs verməklə yenidən dəstədə öz yerlərini almağa
çalışırdılar. Görünür, bu təlaş yaramaz uşaqların xoşuna
gəldiyi üçün daşları çevirirdilər. Belə olduqda dərhal
yaşca böyük olanlar daşı qaytarırdılar əvvəlki vəziyyətinə. Sanki bu, durnalara kömək edir, onlar da öz cərgələrinə dönürdülər...
Ən sonda haçaquyruq qaranquşlar gəlirdi. Onların
yuva qurması tam bir məşəqqət, eyni zamanda, böyük
ustalıq tələb edirdi. Qaranquşlar müqəddəs quş hesab
105

edilirdilər. Bu quşlar insanlara sığınır, onlardan çəkinmir, hətta ən müasir dəbli evlərin açıq pəncərəsindən içəri girərək elə otağın tavanındaca yuva qururdular. Belə
olduqda əsla qaranquşun giriş yolu bağlanmır, hər nə qədər evdə səliqəsizlik yaratsa da, qaranquşun yuvasına toxunulmurdu. Haçaquyruqlar kiçik saman çöplərini suda
isladır, onu gilli palçığa batıraraq tam bir inşaat materialı
halına gətirir, yapışqanlı ağız suları ilə isladaraq tavanın
dirəklərinə yapışdırırdılar. İşin əziyyətli olmasına baxmayaraq, qısa müddətdə yuvalarını hazır edirdilər... Bu, insanların yaz əkinini bitirdiyi vaxta təsadüf edirdi. Bu il də
əkin-səpin işləri başa çatmış, oba rahatlanmışdı. Obada
qoyun-quzu sürülərini və naxırları otaran cavanların mindikləri atlardan başqa, demək olar ki, heç at qalmamışdı.
Atlar göy çəmənlərdə otlayaraq ətə-qana gəlir, məhsul yığımında insanlara kömək etmək üçün enerji toplayırdılar.
Bu il kolxoza xeyli sayda yeni traktor, kombayn və
digər müxtəlif təsərrüfat maşınları gətirilmişdi. Kənd cavanlarından ibarət bir qrup gənc qısa müddətdə onların
idarə edilməsini öyrənmişdi. Səhərdən-axşama qədər
kəndin texniki parkından müxtəlif növ maşınların motorlarının səsi yüksəlir, dəmir borularından havaya dalğa-dalğa tünd-göy və qara rəngli tüstü buğumları yayı106

lırdı. Maşınların bir qismi yer şumlamaq, bir qismi toxum səpmək, bir qismi ot biçmək, bir qismi buğda döymək, bir qismi ot daşımaq və s. üçündü. Belə çıxırdı ki,
bu il atların əməyinə ehtiyac olmayacaq, onlar yaz boyu
istirahət edəcəkdilər. Kənd uşaqları buna sevinir, atlar
sərbəst qaldıqları üçün onları minmək üçün daha yaxşı
şərait olacağını düşünürdülər. Doğrudan da, bu yay təsərrüfat işlərinə çox az at cəlb edildi. Artıq yay mövsümü
başa çatmış, zəmilər biçilmiş, heyvanların qış azuqəsi tədarük edilmiş, arpa və buğda anbarlara vurulmuşdu. Bir
qədər sonra ümumi məhsul kolxozçuların əməkgününə
uyğun olaraq bölünəcək, qalan məhsul isə dövlətə simvolik qiymətə satılacaqdı. Əkin yerlərinin dümdüz əraziləri geniş meydançaları xatırladır, göz gördükcə uzanıb
gedirdi. Bu obada payızda təsərrüfat işləri başa çatdıqdan sonra hər il məhsul bayramı keçirilirdi. Bu bayramda
ən çox əməkgünü olanlara, ən çox ot yığanlara, ən çox
süd, pendir, yağ istehsal edənlərə xüsusi pul mükafatları
verilir, müxtəlif adlarla təltif olunurdular. Ancaq bu bayramın ən sevilən tərəfi artıq boş qalmış taxıl zəmilərinin
yerində çovqan46 oyununun keçirilməsi idi.

46

Bu oyun qədim zamanlarda atın quyruğunun tükündən hörülən
və içərisinə cil ot doldurularaq düzəldilmiş top vasitəsilə oynanılarmış.
M.Kaşğari “Divanü lüğat-it-Türk” əsərində yazır: “Ol çogen egtürdi” –
yəni o, çovqan əydirdi, yaxud “ol meninq birle topuk kapışdı”, yəni

107

Bu oyun atla keçirilən ən qədim oyunlardan biri idi.
Gənclər və yeniyetmələr bu oyunda öz məharətlərini nümayiş etdirir, ad-san, şan-şöhrət qazanırdılar. Qazanılan
bu keyfiyyətlər isə onların oba camaatı içərisində yerini
müəyyənləşdirir, bir növ, sosial piramidanın hansı pilləsinə layiq olmalarının göstəricisi olurdu. Hansı pillədə
qərar tutmaq isə gənclərin gələcəkdə ailə qurmaq işində
onların əsas üstünlüklərindən birinə çevrilirdi. Dolayısı
ilə istər gökbörü, istərsə də çovqan oyununda qalib olan,
özünü yaxşı göstərən gənc oba qızlarının da diqqət mərkəzində olmağa layiq görülürdü. Bu isə böyük şərəf və
mənəvi stimul idi.
Artıq komandalar müəyyən edilmiş, bu zaman, həmişə olduğu kimi, məhəllə prinsipi əsas götürülmüşdü.
Oba kiçik olduğu üçün bu kəndin cəmisi üç məhəlləsi var
idi. Aşağı və yuxarı iki böyük məhəllə, onların arasında
isə orta məhəllə adlandırılan kiçik bir məhəllə var idi.
Adətən aşağı və yuxarı məhəllədən komandalar formalaşdırılır, orta məhəllə isə bu iki komanda arasında bölüşdürülürdü. Çovqan oyunları çox prinsipial və ciddi
çovqan oynadı. Yuvarlaq olduğu üçün biz indi də ayağımızın bazu sümüyünə birləşən hissəsinə topuq deyirik. Sonralar bu oyun türklər vasitəsilə bütün Şərqə yayılmış, hətta "Qabusnamə" kitabında da öz əksini
tapmışdır. Öz övladına nəsihət edən müəllif yazır ki, əgər bir gözün kor
olubsa, heç vaxt çovqan oynama. Çünki top dəyib ikinci gözünü də kor
edə bilər. Beləcə dünya işığından məhrum olarsan.

108

mübarizə şəraitində keçirdi. Çovqan oyunu oynamaq
üçün 8-10 nəfərdən ibarət iki atlı dəstə təşkil olunurdu.
Ortaya yuvarlaq bir cisim, yaxud top atılırdı. Hər komanda süvarilərin əlində olan ucu çənbər, əyri ağac vasitəsilə
(uzunluğu 1-1,3 metr) topu rəqibin qapısı hesab edilən
yerdən keçirməli idi. Oyun vaxtı bitənə qədər hansı komanda daha çox top keçirə bilsə, o komanda qalib hesab
edilirdi. Uşaqlar həvəslə çovqan oyununa hazırlaşır, ilxının obaya gətiriləcəyi günü səbirsizliklə gözləyirdilər.
... Çox keçmədən çovqan oyunu üçün təyin edilmiş
gün gəlib çatdı. İlxıçılar yenə atları qovaraq kəndə gətirdilər. Hakimlər heyəti və komandalar ayrı-ayrı səflərdə
atların salındığı xalxalın yanında dayanmışdılar. Hakimin işarəsi ilə əvvəlcə bir komandanın, sonra isə digər
komandanın oyunçuları ardıcıllıqla xalxala daxil olaraq
at seçirdilər. İlk olaraq hansı komandanın üzvünün atı
seçmək hüququ isə püşklə müəyyənləşdirilirdi. Bu, atlar
və adamlardan ibarət rəqib komandaların ədalət prinsipi
ilə formalaşdırılması üçün düşünülmüşdü. Zira əgər əyləncə hesab edilən oyunda belə ədalət prinsipi pozulardısa, o zaman nə oyunun, nə də əyləncənin bir əhəmiyyəti olmazdı. Çünki ədalətsiz mühitdə birlik və bərabərlikdən, səmimiyyətdən söhbət gedə bilməzdi. Ona görə
də bu obanın insanlarının yazılmamış qanunlarından bi109

ri də istənilən şəraitdə ədalətli və dürüst olmaq idi. Hakimin işarəsi ilə ilk olaraq xalxaldan at seçmək püşklə bu
haqqı qazanmış aşağı məhəllə komandasına verildi. Komandanın kapitanı dərhal xalxala daxil olaraq Göydəmir
ürgəni çıxarmaq istədi. Bu yuxarı məhəllənin komandasında etiraza səbəb oldu. Hamı bilirdi ki, qeyri-rəsmi olsa
da, Göydəmir Oktara məxsusdur. Gökbörü oyununun
qalibi olaraq Oktar çovqan oyununda da əsas heyətə
oyunçu kimi alınmışdı. Deməli, o, hamıdan daha çox bu
oyuna da Göydəmirlə qatılmaq haqqına sahib idi. Ancaq
rəqib komandanın kapitanının israrla Göydəmiri tutmaq
istəməsi etiraz doğururdu. Buna baxmayaraq, əslində əllərindən də bir iş gəlmirdi. Çünki qaydaya görə, ilk atı
seçmək hüququ püşklə rəqiblərin bəxtinə çıxmışdı. Burada heç bir, necə deyərlər, hüquq pozuntusu olmasa da,
gərək rəqib kapitan öz centlmenliyini nümayiş etdirə idi.
Kapitan bilirdi ki, bu obanın yazılmış qanunları ilə
bərabər yazılmamış qanunları da var idi. Yazılmamış
qanunları kimsə dilə gətirməz, amma onu hərfən həyata
keçirərdilər. Bunu əsla pozmaq olmazdı. Bu dəfə isə
oyunda qalib gəlmək arzusu o qədər şiddətli idi ki, kapitan qələbə qazanmağın yolunun Göydəmir ürgədən
keçdiyini düşünərək onu mütləq tutmaq istəyirdi. Lakin
bütün cidd-cəhdlərinə və təcrübəsinə baxmayaraq,
110

Göydəmirə yaxın düşə bilmirdi. At həssas hissetmə qabiliyyəti və olduqca ağıllı manevrləri ilə gah kəmənddən yayınır, gah cəldlik nümayiş etdirərək aralanır, yeri
gəldikdə təpik və hücumları ilə özünü xilas edir, kəməndin boğazına keçməsinə əsla imkan vermirdi. Vəziyyət getdikcə gərginləşir, rəqib kapitanın inadkarlığı
gəncləri qıcıqlandırırdı. Nəhayət öz komanda yoldaşları da kapitanlarının işi əndazədən çıxardığını başa düşdülər. Təcrübəli oyunçulardan hesab edilən komanda
yoldaşı öz kapitanını uca səslə xəbərdar etdi... “Məncə,
başqa bir at seç, görmürsənmi Göydəmir öz sahibini
gözləyir. Ata zorla sahib olmaq olmaz. Başqa bir at
seç”... İşin bu həddə çatmağı əslində kapitanı da pərt etmişdi. Dostunun bu xəbərdarlığını fürsət bilib Göydəmiri rahat buraxdı. Gərginlik bir qədər azaldı. Kapitan
isə həmişə ənənəvi olaraq mindiyi başqa bir atı tutaraq
xalxaldan çıxdı. Bundan sonra heç kəs bir daha Göydəmiri tutmaq fikrinə düşmədi. Sıra Oktara çatanda bu yeniyetmə cəld hərəkətlə xalxala daxil oldu. Göydəmir ürgəni özünəməxsus şəkildə yanına çağırdı. At tərəddüd
etmədən Oktara yaxınlaşdı. Oktar yüyəni atın başına
keçirərək onu xalxaldan çıxardı. Bütün oba camaatı, hətta rəqib komandanın oyunçuları belə Oktarla Göydəmi-

111

ri alqışlamağa başladılar. Bununla da gərginlik tamamilə aradan qalxdı. Nəhayət, komandalar oyun üçün hazır
vəziyyətə gəldilər.
***
... Artıq xeyli vaxtdı ki, gərgin oyun davam edirdi.
Çovqan oyunu üçün təyin edilmiş vaxt bitmək üzrə idi.
Son dəqiqələrdə qol atmağı hansı komanda bacarsa, o da
qalib kimi sahədən ayrılacaqdı. Rəqib kapitan da hamı
kimi bunu yaxşı başa düşürdü. Eyni zamanda başa düşürdü ki, oyundan öncə yaratdığı gərginliyi və özünün
pərtliyini aradan götürə bilmək üçün gözəl oyun nümayiş etdirərək qələbə topu vurmaq lazımdır. Elə bu dəmdə
komanda yoldaşlarından biri rəqibi məharətlə aldararaq
topu kapitana ötürməklə onu olduqca əlverişli mövqeyə
çıxardı. Kapitan bunun bəlkə də son şans olduğunu bildiyi üçün atı mahmızlayaraq irəli şığıdı. Ancaq bu məqamda Oktar da öz atı ilə topa doğru yönəldi. Artıq topa
kimin tez çatacağı yalnız atların sürətindən asılı idi. Göydəmir ürgə sanki bunu hiss edir, qələbənin ondan asılı
olduğunu başa düşürdü. Oktar azca irəli əyilib atın boynunu qucaqladı. Çovqan ağacını əlində hazır vəziyyətdə
tutaraq atı bir az da həvəsləndirdi. Bu dəm sanki atın
ayaq səsləri ilə Oktarın ürək döyüntüləri eyni ritmlə vururdu. Bu ahəngdar ritmlərdən savayı nə Oktar, nə də
112

Göydəmir heç nə hiss etmirdi. Bir anlığa Oktar nəzərlərini topdan yayındıraraq onları izləyən qələbəliyə doğru
baxdı. Dərhal da ildırım sürətilə xəyalından keçən obrazı, Selcanı gördü. Ona tərəf zillənmiş yüzlərlə gözün içərisindən Selcanın baxışlarını ayırd etdi. Göz-gözə gəldilər. Bəlkə bu, doğrudan, belə idi, bəlkə də şiddətli arzudan doğan bir anlıq xəyali canlanma idi. Ancaq hər nə
olursa-olsun bu ani göz təması Oktarın özünə inamını və
gücünü artırdı. O beynində topa çata biləcəyi məsafəni
dəqiq hesablayaraq bir saniyə belə gecikmədən var gücü
ilə topu çox uzaq məsafədən birbaşa rəqib qapısına tərəf
vurdu. Artıq gecikdiyini dərk edən rəqib kapitan isə hirslə atının başını çəkib topun arxasınca döndü. Ancaq artıq
çox gec idi. Heç kəsin gözləmədiyi halda top qapıdan
keçmişdi. Kapitan hirslə atın başını çəkdi. At şahə qalxdı,
ayaqlarının altından çıxan torpaq və daş qırıntıları göyə
yüksəldi. Təcrübəli kapitan atını çaparaq düz Göydəmir
qısraqla üz-üzə saxladı. Cəld atdan endi. Hamı kapitanın
nə edəcəyini gözləyir, yeni bir gərginliyin yaranacağından ehtiyat edirdi. Rəqib kapitan qətiyyətlə Göydəmir
ürgəyə yaxınlaşdı. Onun boynuna sarıldı. Gözlərindən
öpdü... Sonra Oktarı təbrik edib əlini yuxarı qaldırdı. Bu
hərəkət oba camaatı tərəfindən alqışla qarşılandı. Artıq
çovqan oyunu başa çatmış, qalib və məğlub müəyyən113

ləşmşdi. Ancaq kimin qalib, kimin məğlub olması o qədər də əhəmiyyətli deyildi. Əhəmiyyətli o idi ki, minillərdir oynanılan bu oyun ömrünü bir il daha uzatmaqla
sabaha vəsiqə əldə etmişdi. Oba gəncləri əslində həm də
döyüş məşqi olan bu qədim ənənəni davam etdirməklə
əcdadlarının xatirəsini yad etmiş, onların ruhu qarşısında minnətdarlıq borclarını yerinə yetirmişdilər.
İndi isə mükafatlandırma vaxtı çatmışdı. Qədim zamanlarda çovqan oyununun qaliblərinə maral buynuzundan hazırlanmış kirşə-yay və bir sadax dolusu arxası
quş lələyi ilə işlənmiş ox hədiyyə edilərdi. Ayrıca qalib
komanda dövlətli Kanqın (yəni hökmdarın) ovlağında
ov etmək haqqı qazanardı. İndi isə belə şeylər olmadığı
üçün qalib komandaya üzərində çovqan ağacı və at rəsmi döyülmüş mis kubok verilirdi. Eyni zamanda təntənəni qeyd etmək üçün bir qoç hədiyyə edilirdi. Oyun və
mükafatlandırma mərasimi başa çatdıqdan sonra yenə
də zurna-davul üçlüyü xüsusi hava çalmaqla yeni bir
mərasimi başladırdı. Bu havanın ritmləri altında hər iki
komandanın atlıları atla yallı rəqsini oynayırdılar. Atlar
süvarilərin əmri ilə sıraya düzülür, davulun ritminə uyğun olaraq ardıcıllıqla sola-sağa və irəli-geri hərəkətlər
edirdilər. Burada əsas məsələ atların sinxron hərəkət etməsi idi. Bunun üçün də əvvəlcədən atlara xüsusi təlim
keçilirdi. Oyun qaydaları onlara mənimsədilirdi. Eyni
114

zamanda kollektiv rəqsin qaliblərinə də xüsusi mükafatlar verilir, bununla da məhsul bayramı başa çatırdı.
Bu il də beləcə növbəti məhsul bayramı başa çatmış
atlar dincəlməyə buraxılmışdı.
***
Obada hamının kefi kök idi. Çünki yeni texniki vasitələr daha yaxşı nəticələr göstərməklə həm məhsul itkisinin qarşısını almış, həm də məhsuldarlığın artmasına səbəb olmuşdu. Bununla bərabər, insan əməyindən az istifadə olunmuş, kənd əhalisi həddən artıq fiziki yorğunluğa məruz qalmamışdı. Mövsümi işlər vaxtından əvvəl
yekunlaşdırılmış, asudə zaman çoxalmışdı. Bu boş vaxtlardan isə hərə bir cür istifadə edirdi.
Gənclərin əsas məşğuliyyəti isə oyunları və atları müzakirə etmək, onların nəyi harada doğru, nəyi yanlış etdikləri ilə bağlı çoxsaylı mülahizələr irəli sürmək idi. Bununla
yanaşı, gələcək ilin oyunları ilə bağlı müxtəlif fikirlər səsləndirmək, proqnozlar vermək də başlıca məsələlərdən biri
idi. Gələn illə bağlı xəbərlər isə o qədər də ürəkaçan deyildi. Artıq şayiələr gəzirdi ki, kolxoz çoxlu sayda texnika aldığı üçün atlara ehtiyac qalmayıb. Ona görə də ilxı ət kombinatına kolbasa istehsalı üçün göndəriləcək. Bu fikir şayiə
olsa belə, gənclərin tükünü ürpərdir, onlara qorxunc yuxu
kimi gəlirdi. Təsəlliləri isə o idi ki, hələlik bu fikir heç bir
115

ciddi mənbədən təsdiqlənmirdi. Ona görə də bu şayiələr
qorxunc vaqeə kimi tezliklə unuduldu...
Payızın qədəm qoyması ilə məktəblər açılmış, dərslər başlamışdı. Oktar üçün bu il əlamətdar olacaqdı. O,
orta məktəbdən məzun olmaqla həyatının müstəqil mərhələsinə qədəm qoyacaqdı. Ona görə də həm 10 ildir ki,
gəlib-getdiyi, elm və ədəb öyrəndiyi bu müqəddəs məbəddən ayrılmaq, həm də cəmisi bir neçə aydan sonra
uşaqlıq illərinin əziz xatirələri ilə dolu olan məktəbə əlvida demək onda xüsusi həyəcan yaradırdı. Daha artıq
bir həyəcanı isə Selcanla necə qarşılaşacağı, onunla necə
göz-gözə gələcəyi yaradırdı. Bir anlıq baxışların təması
ilə onlar bir-birlərinə dillərinə gətirə bilmədikləri, bəlkə
də heç vaxt gətirə bilməyəcəkləri neçə-neçə gözəl cümlələr deyəcək, unudulmaz sözlər söyləyəcəkdilər. Başqa
həmyaşıdlarına qarşı olduqca sərbəst olan Selcan Oktarı
görər-görməz yanaqları allanır, iri ala gözləri süzülərək
yerdə bir nöqtəyə dikilirdi. Həyəcandan nə edəcəyini bilmir, gah barmaqlarını qatlayaraq sıxır, gah da əllərini arxada çarpazlayıb tez oradan uzaqlaşmağa çalışırdı. Eyni
hissləri Oktar da keçirir, həddən artıq həyəcanlanır, nə
edəcəyini, necə davranacağını kəsdirə bilmirdi. Belə hallarda çox vaxt salam belə verməyə cəsarəti çatmır, sanki
nitqi tutulurdu. Sonradan belə ani görüşləri xəyalında
dəfələrlə canlandırır, özünü tənbeh edir, cəsarətsizlikdə
116

günahlandırır, bir də Selcanla üz-üzə gəldikdə hamı kimi
salam verib kefini soruşacağına özünə söz verirdi. Ancaq
sözünün üstündə durmağı elə Selcanla növbəti qarşılaşmaya qədər davam edirdi. Bu qızı uzaqdan görər-görməz əl-ayağı bir-birinə dolaşır, özünü tamamilə hisslərin, emosiyaların ixtiyarına buraxırdı. Ağlı əsla onun hərəkətlərinə və fikirlərinə nəzarət edə bilimirdi. Ancaq bu
hal o qədər xoş, o qədər munis və səmimi olurdu ki, Oktar nəinki belə vəziyyətdə özünə etiraz edə bilmir, hətta
bu vəziyyətin bitməsini belə istəmirdi. İndi yenə də üç
aylıq fasilədən sonra onlar hər gün məktəb yolunda,
dəhlizlərdə, sinif otağında və digər yerlərdə rastlaşacaq,
dilsiz, səssiz, hərəkətsiz şəkildə sadəcə baxışlar və hisslərlə təmasda olacaqdılar. Bu məstedici təmaslar üçün
Oktar hər şeyini verməyə hazır idi. Dərsdən sonra yenə
də özünü uzun-uzun qınayacaq, aciz, cəsarətsiz adlandıracaqdı… Elə bu munis düşüncələr içərisində də Oktar
məktəbin həyətinə gəlib çatdı. Məktəbdən yeni rənglənmiş partaların boya iyi və təzə nəşr edilmiş kitab qoxusu
gəlirdi. Bu qoxunu doya-doya ciyərlərinə çəkdi. Bir anlığa bu qoxu ilə ilk dəfə tanış olduğu birinci sinfə gəldiyi
gün yadına düşdü. Cılız və balacaboy bir uşaq idi. Çiyinlərindən arxasına doğru sallanan çanta kitabların ağırlığından onu geriyə dartırdı. Əlində isə… yadına düşəndə
hələ də alnında tər düyünlənməsinə səbəb olan bir yağ
117

yaxması var idi. Yaxmadan onu məktəbə yola salan anasının israrlı təkidi ilə yalnız bir dişlək almışdı. Sonra isə
nə onu yeyə bilmiş, nə də atmağa cəsarət etmişdi. Elə bu
cür cəsarətsiz, sadəlövh və məsum vəziyyətdə də məktəbin qabağında müəllimləri ilə qarşılaşmışdı. Onun bu halı müəllimlərdə qəhqəhəli gülüşə səbəb olsa da, sonradan dərhal ani səhvə yol verdiklərini başa düşmüş, Oktarı pərt etməmək üçün özlərini elə aparmışdılar ki, guya
tamamilə başqa bir şeyə gülürlərmiş. Ancaq Oktar kifayət qədər həssas uşaq idi və onların nəyə güldüyünü başa düşmüşdü. Elə alnında və gicgahlarında soyuq tər düyünlənməsi də ilk dəfə o vaxt baş vermişdi. Ancaq bu hadisə çoxdan, lap çoxdan baş vermişdi. İndi bəzən Oktar
özü belə o hadisəyə ürəkdən gülür, o vaxt ağladığına və
pərtliyinə görə hətta özünü məzəmmət belə edə bilirdi.
İllər ərzində bu hadisəni həm müəllimlər, həm də Oktar
özü unutmuşdu. Ancaq ötən il doqquzuncu sinifdə oxuyarkən gözəl bir yaz günündə təsadüfən paralel sinifdə
oxuyan Selcanla üz-üzə gəlmələri və baxışlarının toqquşması Oktarın gicgahlarında və alnında yenidən soyuq tər
dənəciklərinin yaranmasına səbəb olmuşdu. Üstəlik, bu,
azmış kimi, Oktarın ürəyi şiddətlə döyünməyə başlamış,
nəbzi gicgahlarını zoqquldatmışdı. Əgər o zaman özünü
toplayıb dərindən bir nəfəs almasaydı, bəlkə də ürəyi da118

yanacaqdı. Elə o dərin nəfəslə də Oktar həyatın və hisslərin nə qədər dərin olduğunu fərq etmiş, hər şey onun
üçün yeni məzmun kəsb etməyə başlamışdı.
... Bir də Oktar fərq etmişdi ki, o nə qədər böyüsə də,
daxilindəki o məsum və səmimi uşaq əsla böyüməyib və
yəqin ki, elə heç böyüməyəcəkdi də...
Bu bir anlıq təmas sanki illərlə sürmüş, Oktarın və
Selcanın arasında izah edilməsi mümkün olmayan bir
doğmalıq yaratmış, onları şiddətlə bir-birinə cəlb edən
sehrli duyğuya səbəb olmuşdu. İlk öncə Selcan baxışlarını yerə dikmiş, sonra əsla ayrılmaq istəmədiyi bir şeydən
ayrılırmış kimi dönüb öz sinfinə doğru getmişdi. Daha
sonra Oktar onu sinif qapısından içəri girənədək müşahidə etmiş, hətta sinif otağına girərkən Selcanın dönüb
gizlicə ona tərəf baxdığını da görmüşdü. Bundan sonra
Oktarın rahatlığı əlindən alınmış, gecəsi-gündüzü iztiraba çevrilmişdi.
Bu gün Oktar məktəbə bu hisslərlə bərabər, həm də
qürurla daxil olurdu. Çünki o, iki oyunun qalibi olmuş,
obada ad-san47 qazanmışdı. Onun bu qələbəsində bəlkə
də heç kəsin təxmin edə bilmədiyi bir qızın, yəni Selcanın

47

San – vaxtilə dilimizdə müstəqli leksik vahid olmaqla indiki “rütbə” sözünün yerinə işlənmişdir. Sonradan alınma söz olan “rütbə” onu
sıxışdırmış və müstəqil söz olmaqdan çıxarmışdı.

119

böyük payı var idi. Oktar dərk edirdi ki, onu güclü, təmkinli, ağıllı, yaşından daha böyük edən də, ona cəsarət
verərək qətiyyətli hərəkətlərə sövq edən də, yaşına əsla
uyğun olmayan dalğınlığı verən, onu həyatı və insanı daha dərindən dərk etməyə istiqamətləndirən də məhz Selcan idi. Daha doğrusu, Selcana olan duyğuları idi. Oktar
bəzən günlərlə heç kəslə danışmaz, susar, yalnız Selcanın
xəyalı ilə ünsiyyətdə olardı. Müxtəlif bəhanələrlə Selcangilin məhəlləsindən o tərəf-bu tərəfə keçər, onu bircə anlıq görmək arzusu ilə yaşayardı. Fikrən, hissən o qədər
aşiq olmuşdu ki, yemək yeyərkən belə Selcan yadına düşər-düşməz ürək döyüntüləri artar, həyəcandan udquna
bilməzdi. Kəndin arxasındakı yüksək bir qayalıqda oturar, saatlarla Selcanın nə vaxtsa evdən çıxacağını, bulaq
başına, ya da qonşuya gedəcəyini gözlər, uzaqdan-uzağa
özünü ona hiss etdirməyə çalışardı. Özünə söz verərdi
ki, yaxından gördüyü ilk fürsətdəcə aylardır əzbərlədiyi
cümlələri ona deyəcək. Ancaq bəzən belə fürsətlər yaransa da, Oktar heç vaxt bunu edə bilmir, qızla üz-üzə gələndə ürəyinin döyüntülərindən və gicgahlarında təbil
kimi vuran nəbzinin səsindən başqa heç nə eşidə bilmir,
sanki düşünmək və danışmaq qabiliyyətini tamamilə itirirdi. Sonra özünə gəldikdə isə artıq hər şey çox gec olurdu. Beləcə yay başa çatmış, payız fəsli gəlmişdi. İndi
məktəbin açılması ilə Selcanla rastlaşmaq fürsəti artmış,
120

onu görmək ehtimalı çoxalmışdı. Oktar düşünürdü ki, o,
artıq bir qədər də böyüyüb və cəsarətlənibdir. Selcanla
danışa, ona hisslərini anlada bilər.
Məktəbə daxil olar-olmaz yoldaşları onu bir qəhrəman kimi qarşıladılar. İlk dərs günü olduğu üçün şagirdlər xeyli sərbəst hərəkət edir, intizama bir o qədər də məhəl qoymurdular. Oktar çantasını qoymaq üçün sinif otağına keçdi. Elə bu zaman bir qrup qız onu təbrik etmək
üçün səs-küylə sinfə daxil oldu. Selcan da onların
arasında idi. Oktar ayaq üstündə, ləyaqət və məğrurluqla onların təbrikini qəbul etdi. Sıra Selcana çatdıqda o da
bütün qızlar kimi, Oktarı təbrik etdi. Lakin Oktar nə
onun dediyi bircə kəlməni eşidə bildi, nə də ki bayaqkı
məğrurluğundan və təmkinindən əsər-əlamət qaldı. Alnında və kürəyində tər düyünləndiyini hiss etdi. Özünü
toplayıb Selcana baxdı. Selcanın həyat və məhəbbət dolu
gözləri ona baxıb sevgiylə gülümsəyir, dodaqları nələri
isə tələffüz edirdi. Yaraşıqlı çöhrəsinə gözəllik verən yanaqları azca allansa da, qız qətiyyət və vüqarla danışırdı.
Nəhayət, Oktar onun son sözlərini birtəhər eşidə bildi.
Bu, "sevindim" sözü idi. Bu adi sözlə sanki Oktara dünyanı bağışlamışdılar. Sonrakı təbriklər və sözlər, nəşəli
cümlələr, təriflər heç Oktarın qulaqlarına belə gəlib çatmırdı. Onun qulaqlarında Selcanın "sevindim" sözü təkrar-təkrar səslənir, bu sözü deyərkən gözlərindəki ifadə
121

xəyalında çanlanır, gözünün önündən çəkilmirdi. Bu söz
Oktara cəsarət və iradə vermişdi.
***
Obada həyat davam edir, qışa hazırlıq işləri yekunlaşdırılırdı. Bu obada qış ayları bol qarlı və sərt keçirdi.
Bəzən bütün kənd və qəsəbələrlə, rayon mərkəzi ilə qar
ucbatından bütün əlaqələr kəsilir, günlərlə heç bir əlaqə
yaratmaq mümkün olmurdu. Ona görə də hər bir ailə qış
boyu bütün növ ehtiyaclarının qarşılanması üçün əvvəlcədən hər cür ehtiyatı görürdülər. İlk qardan sonra yeni
yağan qarın bərəkət gətirməsi və yazbaşı tez əriyib getməsi üçün qar üzərində atlarla cirit oyunu təşkil edilir,
qışda xizəklərə qoşulacaq atlardan başqa bütün atlar ilxıya qoşularaq çölə buraxılırdı. Ancaq hələ qışdan əvvəl
çox da uzun sürməyən payız mövsümü gəlmişdi. Təsərrüfat işləri başa çatıb, əməkhaqları alındığı üçün bu mövsümdə obada toy-düyün təşkil edilir, ərgən qızlar və oğlanlar evləndirilirdi.
Toy mərasimlərində də atların xüsusi vəzifəsi və şərəf ritualları var idi. Bunlardan ən önəmlisi toyda atların
yarışdırılması, oynadılması, ən əsası isə yastıqqapma
adəti idi. Bütün toylarda gəlinatlandırma adlandırılan
bir mərasim təşkil olunurdu. Bu mərasim gəlinin ata
evindən çıxarılaraq at üstündə bəy evinə gətirilməsi idi.
122

Əgər evlər bir-birinə yaxın idisə, gəlin uzaqda olan qohumlarından birinin evinə götürülür, sonra isə musiqiçilərin müşayiəti ilə oradan bəy evinə gətirilirdi. Bu zaman
qız yengəsinin hazırladığı və qırmızı ipəklə üzlədiyi xüsusi yastıq, buna müjdə yastığı deyilirdi. Yəni qızın ata
evindən çıxıb bəy evinə gəldiyini xəbər verən, müjdələyən yastıq qapının önündə gözləyən atlılara verilirdi. Atlılar bu yastığı bir-birinin əlindən qaparaq bəyin atasına
götürər, hansı atlı daha çevik və sürətli olsaydı, yastığı
qaparaq bəyin atasına təqdim edər, bunun müqabilində
isə pul mükafatına layiq görülərdi. Bundan sonra isə atlılarla rəqs edilər, zurnaçıların xüsusi "Köçəri" havası bu
oyunların əsas havası kimi çalınardı. Bu payızda da obada neçə-neçə toy olacaq, atlar dəfələrlə bu yarışa qatılacaq, müxtəlif atlar qalib olacaqdı. Ona görə də burada atlar həddən artıq çox sevilir, bu və ya digər şəkildə bütün
mərasimlərin iştirakçıları olurdular. Hətta yaxşı at ad,
şan, şan-şöhrət rəmzi sayılırdı. Atalar sözü və zərbiməsəllərdə bunu əks etdirən fikirlər öz əksini tapırdı. Məsələn: Atsız oğlan, adsız oğla; Atın yoxdur adın da yoxdur;
At saxlamaq dövlətdir; At dostu ata dostu; At igidin qardaşıdır; Atın var, qanadın var! Və s.
***
123

... Çox keçmədən qısa sürən payız öz yerini qarlı, boranlı, çovğunlu qışa verdi. Elə ilk qardan bir neçə gün sonra oba gəncləri ata-baba ənənəsinə sadiq qalaraq cirit yarışı təşkil etdilər. Bu oyun da atla oynanılan butun oyunlar
kimi maraqlı, ancaq eyni zamanda güc, cəsarət, çeviklik,
at minmək təcrübəsi tələb edən bir oyun idi. Cirit oyununun qaydaları da əslində döyüş məşqinə hesablanmış
qaydalar idi. Çovqan oyunu bu oyunun oynanılması üçün
hazırlanmış xüsusi 1-1,3 metr uzunluqda olan ağac alətin
adından götürüldüyü kimi, cirit oyunu da bu oyunda istifadə olunan cirit ağacının adından götürülmüşdü.
Cirit ağacı 70-100 santimetr uzunluqda və 2-3
santimetr diametrdə olan düz və hamar ağac parçasıdır.
Oyunun qaydalarına görə, 80-100 metrlik sahədə 8-10 nəfərlik iki dəstə atlı, yaxud süvari 48 qarşı-qarşıya durur.
“Süvari” qədim türk dillərində elə atlı, atla hərəkət edən deməkdir.
Orxon-Yenisey abidələrində ”sü” sözü qoşun mənasında işlədilir.
“Var” isə “varmaq, getmək” feilindən əmələ gəlib; Süvari olmaq atlı
gedən qoşun deməkdir. Əgər oğuz-qıpçaq ləhcəsindəki fonetik dəyişməni nəzərə alaraq “varmaq” feilini qıpçaq ləhcəsi ilə “barmaq” kimi
tələffüz etsək, o zaman Azərbaycan xalqının etnogenezində iştirak etmiş subar tayfa adının da elə “atlı, at minən” mənasına gəldiyini söyləyə bilərik. Çünki e.ə. X-VIII əsrlərdə heç də hər tayfa döyüşə atlı dəstələr çıxara bilmirdi. Subar tayfaları türklər olduğu üçün onların atlı dəstəsi var idi. Bu da hazırda Azərbaycanın Biləsuvar rayonu adında canlı
yaşamaqdadır. “Bilə” kök olaraq “bilgə, müdrik” sözünün tələffüzdə
deformasiyaya uğramış forması "süvari" isə yuxarıda izah etdiyimiz
“atlı” mənasındadır. Deməli, Biləsuvar söz birləşməsi “müdrik atlı”
mənasını verir.
48

124

Əvvəlcədən müəyyənləşmiş qaydaya uyğun olaraq birinci dəstədən bir atlı 30-40 metr qabağa çıxaraq rəqib komanda üzvlərindən birinin adını çəkir. İrəli çıxan rəqibə
ciriti ataraq onu hədəf alır. Ciriti atdıqdan sonra əks zərbədən qorunmaq üçün dərhal öz cərgəsinə dönür. Əgər
cirit rəqibə dəyirsə, komanda bir xal qazanmış olur. Yox,
əgər rəqibə dəymirsə, bu zaman hücum sırası rəqib komandaya keçmiş olur. Beləliklə, oyun uyğun ardıcıllıqla
davam edir.
Bu oyunda atların qorunması, onların zərər çəkməməsi üçün oyuna xüsusi bir qayda da əlavə edilib. Əgər
cirit ata dəyərsə, o zaman komanda bir xal itirmiş olur...
Bu oyunun şərtləri hamıya bəlli olduğu üçün hakimlər
xüsusi izahata və xəbərdarlığa lüzum görmədən oyunu
başlatdılar. Atların quyruqları buz bağlamasın deyə onları hörüb sonra isə qatlayaraq bağlamışdılar. Oyun təhlükəli və yer isə sürüşkən olduğu üçün, demək olar ki,
bütün atların nalları dəyişdirilmiş, yastı nallar sökülərək
ucları çıxıntılı qış nalları ilə əvəz edilmişdi. Oyunçular atı
yaxşı idarə etmək üçün ayaqqabılarının dabanına mahmızlar bərkitmişdilər. Çox keçmədən oyun qızışmış, atlar sürətli manevrlər etməyə başlamışdı. Onların bədənlərindən buğ qalxır, burun deşiklərindən sanki od püskürürdü. Bu vəziyyətdə atlar nağıllarda söylənilən uçan
atları xatırladır, doğrudan da, atların nə vaxtsa uçmağı
125

bacardıqları təsəvvürünü təsdiq edirdilər. Oyunçular ciritdən yayınmaq üçün gah atın belinə əyilir, gah boynunun dalında gizlənir, bəzən az qala yəhərdən aşaraq atın
qabırğalarının arxasına keçir, yüz cür fənd işlədirdilər.
Oyunun ən gərgin anlarında hesabın təqribən bərabər olduğu bir vaxtda Oktarın komanda yoldaşı rəqibi vurmaq
istəyərkən cirit ata dəydi. Dərhal da komanda bir cərimə
xalla cəzalandırıldı. Bu isə o deməkdi ki, qələbə qazanmaq şansı əldən verilə bilər. Ona görə də rəqibi çağırmaq
sırası cəza olaraq əks komandaya keçdi. Komandanın
təcrübəli oyunçularından biri irəli çıxaraq Oktarı çağırdı.
Bu oyunçunun ciritindən qaçmaq, yaxud onun səhv edib
atı vurmasını gözləmək ehtimalı demək olar ki, yox idi.
Gərgin anların hökm sürdüyü bu dəqiqələrdə Oktar
Göydəmir ürgə ilə irəli çıxdı. At rəqibə yaxınlaşarkən cirit havanı kəsərək vıyıltı ilə Oktara doğru uçmağa başladı. Atın sürəti, Oktarın mümkün əyilmə cəldliyi, ciritin
özünün uçma sürəti nəzərə alınmaqla, cirit dəqiq hesablanaraq atılmışdı. Zərbədən yayınmaq ənənəvi fəndlərlə
mümkün idi. Ciritin ata dəyəcəyini də gözləmək əbəs idi.
Bu dəqiq atılmış ciriti tutmağa cəhd göstərmək isə ya qolun zədələnməsinə, ya da barmaqların qırılmasına bərabər idi. Cirit isə lələkli ox kimi səs çıxararaq göydə uçur,
sürətlə Oktara yaxınlaşırdı. Nə atın başını yığışdırmaq,
nə də onun sürətini artıraraq azacıq da olsa irəli çıxmaq
126

mümkün deyildi. Oktar ani qərar qəbul etməli və yaranmış təhlükəli vəziyyəti komandanın xeyrinə dəyişməli
idi. O, bu vaxta qədər heç kəsin eləmədiyi bir hərəkət etdi. Atın boynuna dolanıb sürətlə aşağı enərək döşünün
altından fırlanıb sol tərəfdən yenidən onun belinə qalxdı.
Hamının bir anlıq nəfəsi tutulmuş, Oktarın Göydəmir ürgənin ayaqları altına düşəcəyini zənn etmişdilər. Belə sürətlə qaçan atın qıvrılıb boynunun altından fırlanaraq yenidən yəhərin üstünə qalxmaq həyatını riskə atmaqdan
başqa bir şey deyildi. Oktar bunu etmişdi... Cirit havanı
kəsərək uçub getmişdi. Cirit atan oyunçu atın başını çəkib nə baş verdiyini anlamağa çalışırdı. Ani olaraq atın
belindən Oktarın yoxa çıxdığı hamının təlaşına səbəb olmuşdu. Oktar isə bir an sonra atın belinə qalxmaqla atı
geri döndərmiş, sürətlə rəqibə yaxınlaşaraq onu haqlamaqda idi. Təcrübəli oyunçu özünə gəlməyə macal tapmamış Oktarın ciriti amansızcasına onu haqladı. Rəqib
oyunçu sadəcə atını sərt şəkildə mahmızlamağa macal
tapdı. Qabaq ayaqlarını yerdən üzərək irəli şığıyan at sahibini cirit ağacından xilas edə bilmədi. Oktar çaparaq
cərgəsinə doğru süzdü. Epizod o qədər təhlükəli, o qədər
gözlənilməz, o qədər maraqlı oldu ki, bir dəqiqə əvvəl
faciə ilə üzləşdiklərini zənn edən oba camaatı gurultulu
alqışlarla Oktarı və Göydəmir ürgəni alqışlamağa başladı. Rəqib komanda oyunun sonuna qədər toparlanıb bir
127

neçə xal əldə etməklə qalib oldu. Buna baxmayaraq oyunun qəhrəmanı da, qalibi də, mükafatçısı da Oktarla
Göydəmir ürgə idi. Bu atın şöhrəti günü-gündən artır,
adı bütün mahala yayılırdı... Oyun bitmiş, bir gün də beləcə tarixə çevrilmişdi. Bu tarix atla həmvücud olma ənənəsinin son tarixlərindən biri idi.
***
Uzun sürən qarlı qış başlamışdı. Atlar ənənəvi həyat
tərzlərinə davam edir, yaşamlarını sürdürürdülər. Builki
qışın çətinliklərinə bir də lider kimi Bəngi Bozun ilk qışlamanı necə idarə edəcəyi əlavə olunmuşdu. Çünki atlar
üçün ən çətin fəsil qış idi. Onlar həm yem tapmaqda çətinlik çəkir, həm müxtəlif yırtıcıların hücumlarına məruz
qalır, həm də soyuqdan qorunmalı olurdular. Təcrübəli
bir lider olmasa, sürü halında yaşamanın üstünlükləri
əhəmiyyətini itirir, ilxı parçalanır, soyuqdan və yırtıcılardan qorunmaq çətinləşirdi. Görünür, atlar bunu başa
düşdükləri üçün qış fəslində bütün daxili çəkişmələrə
son qoyur, ayğırlar, ürgələr, qısraqlar, madyanlar mehriban yaşamağa çalışırdılar. Qidalanmaq çətin olduğu
üçün atlar ayaqları ilə qarı təmizləməli olur, qarın altında
gizlənmiş qaba və sərt gövdəli bitkilərlə qarınlarını
doyururdular. Belə çətin şərtlərdə tapılmış qida isə həs128

saslıqla yoxlanılır, sonra yeyilirdi. Atların ən həssas orqanları ağızları və burunlarıdır. Məhz bu orqanlar vasitəsilə onlar həyati məsələləri həll edirlər. Atların ağızlarının ətrafında gözlə zorla görüləcək nazik tüklər var. Bu
tüklər özünəməxsus indiqator (reseptor) rolunu oynayır.
Tutaq ki, hansı otun dadlı, hansı otun şirəli, yaxud hətta
zəhərli olmasını məhz bu tüklər vasitəsilə müəyyənləşdirirlər. Əgər indiqator müsbət rəy verirsə, deməli, bu
otu yemək olar. Yox, əgər rəy mənfidirsə, deməli, ot zəhərlidir. Bu tüklər o qədər həssasdır ki, hətta otları dadına, şirəliliyinə görə də ayırd edə bilir. Atlar müxtəlif otlara və bitkilərə qarşı olduqca həssasdırlar. Onlar otların
dadından zövq almağı bacarırlar. Atların damaq zövqü
o qədər dəqiq və həssasdır ki, onlar, tutaq ki, şəkərlə kişmişin belə dadını fərqləndirə bilirlər. Hər ikisinin şirin
olmasına baxmayaraq, bu şirinliyin faizini, yaxud qlükoza ilə fruktozanın şirinliyini ayrıd etməyi bacarırlar. Ona
görə də sutka ərzində 14-16 saat aram-aram sürü halında
gəzərək dadlı otlar seçib yeyirlər. Bunun üçün bütün otoburlar kimi, atların çox inkişaf etmiş azı dişləri vardır.
Atlar əvvəlcə altısı aşağıda, altısı isə yuxarıda olan on iki
ədəd ön kəsici dişləri ilə otları qoparır, sonra isə onu
həzm ediləcək vəziyyətə gələnə qədər çeynəyirlər. Kəsici
dişləri həddindən artıq iti və önə doğru qabarıq olduğu
üçün otu torpağa çox yaxın yerdən kəsərək qoparırlar.
129

Çənə və diş quruluşunun görə, eyni zamanda, yem rasionunun fərqliliyinə görə otlaqda buraxdığı izlə burada
hansı heyvanın otladığını asanlıqla müəyyənləşdirmək
olur. Ən asanı isə atların otladığı yeri müəyyənləşdirməkdir. Onların otladığı yerdə, demək olar ki, çəmənlik
quru taxtaya çevrilir. Bununla bərabər atlar həm də genetik olaraq çox yaxşı iybilmə qabiliyyətinə malikdirlər.
Onlar havanı qoxlamaqla müxtəlif məsafələrdə nəyin
(nələrin) olduğunu müəyyənləşdirməyi bacarır, eyni zamanda, bir-birilərini də qoxlamaqla tanıyırlar. Qoxu
yaddaşı olduqca dəqiq və möhkəmdir. Elə at qulunlayan
zaman da ilk olaraq balasını qoxlayır, qulun isə eyni şəkildə anasını qoxlamaqla bir-birini tanıyırlar. İlk qoxlamadan sonra onlar əsla bu qoxunu unutmurlar. Bundan
başqa, madyan təzə doğulmuş qulunu yalamaqla da onda qan dövranının təmin olunmasını stimulə edir, eyni
zamanda da öz nəvazişlərini ifadə etmiş olurlar. Bu mənada da atlar olduqca həssas heyvanlardır.
Elə ilxıya kənardan yeni at gəldiyi zaman da məhz
tanış olmaq üçün qoxlama instinkti işə düşür. Burunlarını bir-birinə sıx təmas etdirməklə qoxularını alırlar. İlkin
tanışlıqdan, yəni qarşılıqlı qoxualma mərasimindən sonra, görünür, atlar bu qoxuya görə həm də müəyyən mənada bir-birinin xarakteri barədə də müəyyən təsəvvür
130

əldə etmiş olurlar. Qoxlama zamanı həm də atlar bir-birinin gücü və sosial mənşəyi haqqında da ümumi təsəvvür əldə edə bilirlər. Eyni zamanda, qoxlayarkən atların
psixoloji enerjisi, bir növ toqquşur və bu zaman güclü
psixoloji enerjiyə malik olanla digəri bir-birinə qarşı necə
davranmağın lazım olduğunu müəyyən edirlər. Çünki
bu ünsiyyətdən dərhal sonra onlar müxtəlif vəziyyət almaqla ya hücum, ya ayıq-sayıqlıq, ya da rahatlıq işarələri
verirlər. Bu işarələri atlar bədən hərəkətləri ilə büruzə verirlər. Məsələn, qulaqların tam arxaya şəklənməsi təhlükəyə qarşı hücuma keçmək işarəsidir, eyni vəziyyətdə
quyruğun da bədənə qısılması tam emosional vəziyyəti
ifadə etməklə həm də təhlükənin fövqəladə olduğunu
bildirir. Qulaqların nisbətən dala doğru şəklənməsi təhlükənin orta həddə olduğunu, qulaqların dik tutulması
diqqəti, qabağa doğru şəklənməsi isə tam sərbəstliyi ifadə edir. Əgər bunun üzərinə ayaqlarının vəziyyətini, dərilərinin hansı hissəsini necə əsdirmələrini, quyruqlarının hərəkətini (məsələn, əgər at quyruğunu yuxarı qaldırıb, qulaqlarını irəliyə doğru şəkləyibsə, deməli, o, tam
sərbəstdir, yaxud insanla oynamağa hazırdır), ağız və üz
mimikasını da nəzərə alsaq, o zaman atların bədən dillərinin nə qədər mükəmməl olduğunu anlamaq olur. Bununla belə, atlar səslə də müxtəlif cür ünsiyyət yarada bilirlər. Məsələn, atlar yemək istəyərkən, yaxud qulununa
131

səslənərkən mehribanlıqla oxranırlar. Bu səs ağızın içərisində çıxarılmaqla mülayim olur. Yemək, yeyərkən birbirini axurdan qovmaq fikrinə düşdükdə, yaxud yemi
bölüşə bilmədikdə ağızlarını dar açaraq zil və acıqlı səs
çıxarır, qulaqlarını arxaya doğru şəkləyirlər. Uzun müddət sahibini görmədikdə yenə də oxranaraq mehribanlıq
ifadə edirlər. Atlar uzaqdan başqa atların qoxusunu aldıqda, darıxdıqda, özlərinə yoldaş axtardıqda, minicinin
altında, yəni fərqli vəziyyətlərdə müxtəlif cür kişnəyirlər. Cütləşmə dövründə də özünəməxsus fərqli səslər
çıxarır, əksər hallarda qısa, kəsik-kəsik kişnəyirlər. Və
bunların hamısını nəzərə alsaq atlarla ünsiyyət qurmağın, onlarla anlaşmanın heç də mürəkkəb olmadığı aydınlaşar. Atlar ilxıda bir-birinə müxtəlif cür münasibət
bəsləyir, eynilə insanlarda olduğu kimi, birindən xoşu
gəlir, yaxud birindən aralı durmağı üstün tuturlar. Məsələn, ilxıda dostluq edən, yaxud bir-birini sevməyən atlar müşahidə etmək mümkündür. Bir-biri ilə dostluq
edən atlar qarşılıqlı şəkildə bir-birlərinə xidmət göstərirlər. Bu xidmət əsas etibarilə təmizliklə bağlı olur. Atlar
qarşı-qarşıya duraraq ağızları və dişləri ilə bir-birini, belini, kürəyini, boynunu "qaşıyır", müxtəlif həşərat və zərərvericilərdən təmizləyirlər və s. Bu dostluq eyni zamanda oynamaq, əylənmək şəklində də olur. Məsələn,
qarşılıqlı dostca qapışmalar, zərər vermədən yüngülcə
132

dişləmələr, ön, yaxud arxa ayaqlar vasitəsilə sərt olmayan təpişmələr və s.
Atlarda qan bağlılığı da kifayət qədər güclüdür. Eyni
madyanın qulunları uzun müddət sürüdə birlikdə olmaqla digərlərindən fərqlənirlər. Ancaq bununla belə, birinci
dərəcəli qan qohumluğu olan atlar əsla cütləşmirlər. Yetişkin atlar bütün qulunları himayə edir, onlara qayğı göstərirlər. Çox nadir hallarda ayğır qulunu öldürə bilər. Bu
da o halda mümkün olur ki, ilk dəfə balalamış madyan
qulundan imtina etsin, yaxud ondan hürksün. Bu zaman
ayğır quluna qarşı olduqca sərt davrana bilər. Ancaq bu
qəddarlığı da əsasən kürən ayğırlar edirlər. Bu rəngliə
(boza çalan açıq-sarı rəngli ata kürən at deyilir) olan atlar
huysuz olurlar. Onları minmək də, çapmaq da çətindir.
Kürən atlar bəzən sahiblərinə qarşı olduqca sərt olur, hətta onları belə möhkəm vura, yaxud dişləyə bilirlər. Bəzi
hallarda bu, ölümlə belə nəticələnə bilir. Əgər bütün bu
davranışlara nəzər salsaq, atların nə qədər dərin sosial
münasibətlərə malik olduğunu görərik. Bu qədər həssas
və incə münasibətlərə və davranışlar sisteminə sahib olan
canlılar mükəmməl olmaqla bərabər insanlara qarşı itaətləri ilə də heyrətləndiricidirlər. Atlar sosial baxımdan o
qədər inkişaf etmiş canlıdırlar ki, onları tək saxlayan zaman eynən insanlar kimi darıxırlar, hətta depressiya belə
keçirə bilirlər. Bu zaman atlar sahibini, yaxud ona xidmət
133

edəni dişləyə bilir. Axurunun taxtasını gəmirir, daima hücum vəziyyətində olur. Bununla belə, nə qədər qəribə olsa
da, atlar azyaşlı uşaqlara qarşı əsasən aqressivlik nümayiş
etdirmir, əksinə, onlara həlim və mülayim davranır, onlarla oynamağa üstünlük verirlər. Sanki uşaqların məsum
və təhlükəsiz olduqlarını anlayırlar. Ona görə də ev şəraitində atı saxlayarkən onu əsla yalqız buraxmaq olmaz.
Depressiya keçirən at isə istər sahibinə, istərsə də ətrafdakılara qarşı aqressiv olur. Ona görə də əgər evdə at saxlayırsınızsa, ikinci, yaxud üçüncü atı saxlamağa imkan yoxdursa, o zaman çıxış yolu kimi atla bərabər digər sürü
heyvanlarından birini saxlamaq lazımdır. Məsələn, tövlədə atla bərabər sürü şəklində yaşayan digər heyvanlardan
inəyin, qoyunun, keçinin, hətta dovşanın belə olması atı
təklik depressiyasından qoruya bilir. İlxı isə atların hərtərəfli inkişafını təmin edən təbii mühitdir. Ən gözəl, ən
ağıllı, ən cəsur, ən yaraşıqlı atlar da elə ilxıda yetişir. Seleksionerlər isə sadəcə buna həsəd aparırlar.
Elə insanlarla qarşılaşarkən də ilk təmasdaca atlarla
insanların psixoloji enerjisinin toqquşması baş verir.
Əgər insanın psixoloji enerjisi güclü və müsbətdirsə, at
ona tabe olur, daha doğrusu, onun liderliyini qəbul edir.
Yox, əgər insan zəif və mənfi psixoloji enerjiyə malikdirsə, at bunu dərhal hiss edərək ona tabe olmur, lider hesab
134

etmir, itaət göstərmir. Ona görə də hazırda Qərb ölkələrində rəhbər kadrların seçilməsi zamanı onları atlarla
davranışda test edirlər. Əgər at müəyyən prosedurlar
prosesində həmin şəxsin liderliyini qəbul edirsə, o, testdən keçmiş sayılır. Deməli, o, rəhbərlik etdiyi kollektivə
də öz liderliyini qəbul etdirə bilər.
Ona görə də ilxıbaşı olmaq, sürünü idarə etmək təkcə güc faktoruna söykənməklə mümkün deyil. Burada
digər genetik keyfiyyətlərin də üstün olması şərtdir. Bəngi Boz da məhz belə bir missiyanın öhdəsindən gəlmək
üçün görəvləndirilmişdi. O, təbiət tərəfindən ona bəxş
edilmiş vəzifəni lazımınca yerinə yetirirdi. Elə buna görə
də atlar qışın bütün təhlükələrini dəf edə bilərək növbəti
yaza çatmaqda idilər. Baharın gəlişi özü ilə yeni nəfəs,
yeni coşqunluq, yeni-yeni otlar və bitkilər, yeni çəmənliklər gətirmişdi. Atlar bu bolluq içərisində də yaxşıca
bəslənir, günü-gündən güclənir, kökəlir, dəriləri tumarlanaraq parıldamağa başlayırdı. Yazın gəlişi ilə cütləşmə
mövsümü başlamış, ilxıda yenə intizamsızlıq baş qaldırmış, gənc ayğırların ram edilməsi müşkül bir işə çevrilmişdi. İlxıda təkrar nəsilartırma dövrü başladığı üçün liderlik mübarizəsi də qızışmışdı. Döl verəcək, qulunlayacaq madyanlar isə bu qovğadan kənarda qalmaq üçün ilxıdan ayrılır, gün ərzində uzaqdan-uzağa onları izləməklə məşğul olur, beləcə həm də özlərini Bəngi Bozun
135

himayəsində hiss edirdilər. Balaladıqdan üç həftə sonra
isə onlar yenidən tam mənada ilxıya dönür və yenidən
cütləşməyə hazır olurlar. Əgər bir neçə gün ərzində cütləşmə baş tutmazsa, deməli, yenidən üç həftə keçdikdən
sonra madyanlar bir neçə günlüyə cütləşməyə hazır olacaqlar. İlxıdakı fəal hərəkətliliyin səbəbi də elə bu idi.
Cütləşmədən təqribən bir il, yaxud (daha dəqiqi isə 340345 gün) 11 ay yarım sonra bu gözəl canlıların nəslini davam etdirəcək sevimli qulunlar dünyaya gəlir.
Yaz fəsli həm də atların insanlarla sıx təmas dövrünün başlanması demək idi. Bu fəsildə ilxı obaya qovulur,
müxtəlif işə cəlb olunmaq üçün bölünür, eyni zamanda,
gənc day və qulunların xamı çıxarılır, başqa sözlə, onlara
minilmək öyrədilirdi. Obada bu mərasim xamçıxarma,
boğma, yaxud sadəcə öyrədilmə adlanırdı. Xamı çıxarılmış atlar təsərrüfatın müxtəlif sahələrində, o cümlədən
minik vasitəsi kimi istifadə olunurdu. Adətən, atlar üç
yaşında bu prosesə cəlb olunurlar. Bu, optimal yaş hesab
edilir. Əgər üç yaşdan tez minilərsə, atların skelet quruluşları tam bərkimədiyi üçün deformasiyaya uğramış
olar. Bu isə onun yerişində, qaçmağında, bədən quruluşunda və gözəlliyində müxtəlif qüsurlara yol aça bilər.
Əgər minilməsi üç yaşından sonraya saxlanılarsa, bu zaman atın xarakteri formalaşdığı, özünəinamı və gücü artdığı üçün onun ram edilməsi çətin olar. Bu çətinlik erkək
136

atlarda özünü daha qabarıq büruzə verir. Çünki erkək at
üç yaşından sonra daxili pisixoloji enerjisi etibarilə vəhşiləşməyə, tabe olmamağa meyilli olur. Fiziki enerjisi də
bu əhvali-ruhiyyəni dəstəklədiyi üçün onu itaət etdirmək, insan iradəsinə tabe tutmaq olduqca çətin olur. Atlar o qədər həssas heyvanlardır ki, insanların onlara olan
münasibətini dərhal başa düşə bilirlər. Hətta insanların
onlara qarşı niyyətlərinin xeyirxah, yaxud bədxah olduğunu da dərhal anlayırlar. Yuxarıda qeyd etdiyimiz kimi, əgər bir insan ata yaxınlaşırsa, bu zaman atın psixoloji enerjisi ilə insanın psixoloji enerjisi, bir növ, toqquşur, daha doğrusu, mübarizəyə girişir. Əgər atın psixoloji enerjisi insanın psixoloji enerjisindən üstündürsə, vəziyyətə uyğun olaraq at insana hücum da edə, onu ön
ayağı ilə vura da, dişləyə də bilər və s. Yox, əgər insanın
psixoloji enerjisi üstündürsə, o zaman at bunu hiss edərək ya itaət göstərəcək, ya da qaçıb uzaqlaşmağa çalışacaq. Ona görə də hələ minilməmiş, xam atlara münasibətdə bu faktor nəzərə alınmaqla davranılır. Hətta əgər
at uzun müddətdir minilirsə, yaxud başqa təsərrüfat təyinatı üzrə, qoşqu, yük, dartı və s.-də istifadə edilirsə, bu
zaman yenə atla münasibətdə psixoloji enerji məsələsi
həlledici olur. Başqa birisinə sözsüz itaət göstərən at tanımadığı, yaxud psixoloji enerjisi zəif olan insana əsla
itaət göstərməz, huysuzluq edər, qaçıb gedə bilər və s.
137

Ona görə də day və qulanların öyrədilməsi zamanı bütün bunlar nəzərə alınmaqla bu heyvanları ram etmək
tədbirləri həyata keçirilir. Obada isə atlarla davranmağı,
onları ram etməyi, xasiyyətlərini dərindən bilən, təkcə
gənc atların deyil, hətta onların bir neçə nəslinin xasiyyətini yaxşı bilən, yeddi nəsil şəcərəsini adbaad sayan,
rənglərini bir-bir ardıcıl söyləyən təcrübəli insanlar var
idi. Məhz onlar elə atların xamlarının çıxarılmasına cəlb
edilərdi. Bu iş üçün ən münasib vaxt yaz və payız ayları
idi. Çünki madyanlar əsas etibarilə yazda balaladıqları
üçün gənc atlar da elə bu mövsümdə üç yaşlarını doldururdular. Həm də bəzən inadkarlıq göstərən, minilməyə
etiraz edən atları şuma salmaq, yaxud yumşaq peyin sahəsinin üzərində boğmaq və s. kimi təbii şərtlər olurdu.
Yaz şumu nəm, hətta torpaq yaş olduğu üçün dərin şumda at dizlərinə qədər şuma batır, hərəkət imkanları məhdudlaşır, təpik, yaxud minicini belindən atmaq cəhdləri
də hədər gedirdi. Hətta minicini belindən atsa belə, yumşaq yerə düşdüyü üçün ona ziyan dəymirdi. Yumşaq peyin sahəsi də təqribən eyni funksiyanı yerinə yetirdiyi
üçün belə yerlər atların xamının çıxarılması üçün təbii sahələr hesab edilir. Bu il də məhz gənc dayların və qulanların xamının çıxarılması məqsədilə ilxı obaya gətirilmişdi. Qara Duman da onda obaya gəlmiş, gəlişi ilə də hamını heyrətə salmışdı.
138

Hələ iki yaşı olmasına baxmayaraq, üçyaşar daylarla
bir boyda idi. Yerişində, duruşunda, yaraşığında isə əsla
ona çatan olmazdı. Dırnaqlarının ucu ilə yerə elə incə və
elastik təmas edirdi ki, sanki ayaqlarının altında sıxılmış
yay var idi. Yerə dəyər-dəyməz ayaqları yenidən geri itələnir, elastik və yaraşıqlı vücudu incə ayaqlarının üzərində irəliyə doğru süzürdü. Qocaman ilxıçı diqqətlə gənc
atları nəzərdən keçirir, seçim edir, sonra isə seçimini dəqiqləşdirmək üçün bir daha yanındakı köməkçiləri ilə
məsləhətləşirdi. “Aha... deməli, bu boz day hansı madyanın balası oldu?! Hə... Gülgün qulan, Qəmər day, Göytalxa day, Kürən qulan... Bəs bu Qara Duman hansı ayğırdan idi, xatırlamırsınız?!” Köməkçiləri bu dayın atasının Doru ayğır, anasının isə Göydəmir ürgə olduğunu
bildirdilər. Ancaq onun doğum tarixini də yada saldılar
ki, bu day hələ heç iki yaşını doğru-dürüst tamamlamayıb. Qocaman ilxıçı Qara Dumana bir də zənlə baxdı, onu
başdan-ayağa süzdü, qapqara vücudunda heç bir ləkə,
heç bir başqa rəng yox idi. Tumarlı tükləri günəşin altında bərq vurur, parıldayırdı. Yalnız alnının ortasında ulduzu xatırladan ağappaq bir qaşqa vardı. İlxıçı bu yaraşıqlı dayı kənardan-kənara bir xeyli süzdü. Qeyri-ixtiyari
məmnunluqla gülümsündü. Hə... tək nişanı var, təmizqanlı daydır. Elə yerişdə də, çaparda da, yorğada da tək
139

olacaq... Əsl ayğırlıq, damazlıqdır, amma hələ çox gəncdir. Buraxın getsin, amma daima nəzarət altında saxlayın. Görək bir ildən sonra necə olacaq. Beləliklə, seçim
başa çatdı. İlxıdan xeyli miqdarda qoca atlar, yaxud təsərrüfatlarda işlədilməyə, miniyə yaramayan atlar seçilib
tövləyə dolduruldu. Onlar kolxozun ət planının ödənilməsi üçün kombinata göndəriləcək, kolbasa sənayesində
istifadə ediləcəkdilər. Qoşqu və dartı işləri üçün seçilmiş
güclü ayğırlar isə əvvəlcə itaətkar olmaları və ilxıya,
madyanlara can atmamaları üçün axtalanacaq, bir müddət baytar nəzarətində saxlandıqdan sonra işə cəlb ediləcəkdilər. Axtalandıqdan sonra belə atlar artıq yabı adlandırılacaq, sakit və dinc olacaqdılar. Bunun üçün belə atlar
da ayrıca bir tövləyə yerləşdirildi. Öyrədiləcək atlar başqa
bir tövləyə salındılar. İlxının qalanı isə örüşə ötürüldü.
Bəngi Boz bunu gözləyirmiş kimi ilxını önünə qatıb
çəmənliyə doğru qovdu. İlxı ciddi şəkildə seyrəlmiş,
Bəngi Bozu rahatsız edən xeyli sayda day da ilxıdan ayrılmışdı. İlxı bir müddətdən sonra qonşu kəndin örüşünün yanından keçərək ucsuz-bucaqsız çəmənliklərə üz
tutacaq, azadlığına qovuşaraq xeyli müddət yaşamaqdan zövq alacaqdı. Buna ən çox sevinən Qara Duman idi.
Qara Duman təmkinlə, vüqarla, başını dik tutaraq irəliləyir, əsla Bəngi Bozun ona irad tutmasına səbəb olacaq
140

hərəkətlərə yol vermirdi. Əgər Bəngi Boz onu tənbeh etsə, güzəştə getmədən ona hücum edəcək, bu qovğanın nə
ilə bitəcəyi isə məlum olmayacaqdı. Cəmi bir il öncə Bəngi Bozun qalib gəlməyini istəyən Qara Duman indi onu
əsla sevmir, rastlaşdıqda ötkəm-ötkəm yanından keçir,
ona qarşı ürəyində kin və aqressiya hiss edirdi. Son aylarda isə bu anlaşılmaz hisslər daha da artaraq əsl nifrətə
çevrilmişdi. Uzun sürən qış aylarında ilxı xeyli sayda itki
vermiş Bəngi Boz bunun qarşısını ala bilməmişdi. Üstəlik, eynən Doru ayğır kimi ilxıçılara itaətkar olmuşdu.
Onun təcrübəsizliyindən ilxı qışda donma və ac qalma
təhlükəsi keçirmişdi. Əgər qarlı, şaxtalı qış günlərində ilxıya obadan gətirilən saman bağlamaları verilməsəydi,
kim bilir, indi ilxının vəziyyəti necə olardı. Bütün bunlardan sonra Bəngi Boz lider kimi Qara Duman üçün avtoritet deyildi. Qara Duman üçün belə bir lider yox idi. O,
sadəcə ümumi intizam xatirinə hər şeyə dözür, hətta anası ilə olduqca az təmasda olurdu. İndi də ümumi nizam
pozulmasın deyə ilxını təqib edir, ondan ayrı düşməməyə çalışırdı. Elə bu şəkildə yoluna davam edərkən qəfildən qarşıdakı təpənin arxasından üç atlı düz ilxının üstünə çıxdı. İlxı Bəngi Bozun təlimatı ilə hərəkətə gəldi.
Təpənin sağ yamacından aşağı enərək qarşıdakı kiçik çayı keçib düzənliyə doğru yönəldilər. Qara Duman könülsüz şəkildə ilxıdan bir az aralıda onu təqib edir, ürəyində
141

yenə də insanlardan qaçdığı üçün, onlara müqavimət
göstərmədiyi üçün Bəngi Bozu lənətləyirdi. Bu vaxta qədər insanlardan zərər görmədiyi üçün heç bir təhlükəsizlik tədbiri almır, insanların yenə kəməndlə ilxıdan bir neçə yaşlı at tutaraq gedəcəklərini zənn edirdi. Lakin elə bu
dəmdə ilxını təqib edərək qovan atlılardan birinin gözü
Qara Dumana sataşdı. Elə həmin an da heyrətlə qışqırdı... “Baxın, baxın, bu dayın gözəlliyinə baxın! Sən önünü
kəs, sən də soldan gəl... Kəməndi hazır saxla... At... At...“
Və Qara Duman nə olduğunu anlamağa macal tapmamış
kəməndin ilgəyini boynunda hiss etdi. Ancaq gənc və
güclü bir day üçün belə kəmənd nə edə bilərdi?! Yerindən cəld tərpəndi. Tərpənməyi ilə də atlının atın belindən düşməyi bir oldu. Ancaq o, kəməndi buraxmır, Qara
Dumanın arxasınca yerlə sürünür, qışqıra-qışqıra yoldaşlarına nəsə deyirdi.
“... Sən də at... At kəməndi. Hə, hə, sağdan ilgək elə
boğsun... Tez oll!”
İkinci kəmənd də Qara Dumanın boynuna keçdi...
Özünü təhlükədə hiss edən day bərkdən kişnədi. Səsi
dalğa-dalğa çəmənliyə yayıldı. Elə bu anda da səsinin nə
qədər gur, nə qədər möhtəşəm olduğunu anladı. Anasının ona dediyi sözləri xatırladı: “Sən təmizqanlı, safqanlı
atsan, kişnəyəndə sənin də səsin göy gurultusunu xatırladacaq!” Bu sözlər ona güc verdi. Gur səsinin təsirindən
142

atlılar da vahiməyə düşmüşdülər. Qara Duman bir təkan
da verərək bu boğucu ilgəkdən qurtarmaq istədi. İkinci
atlı da atdan düşdü. Ancaq kəməndi üçüncü atın yəhərinin örkəninə bənd etmişdi. Atlı yenidən atının belinə
qalxdı. Və işi sadəcə mindiyi atı yerində saxlamaq oldu.
Qara Dumanın boğazına keçmiş ilgək onu boğur, nəfəsi
kəsilirdi. Bir də kişnədi. Onun səsinə yalnız anası Göydəmir ürgə cavab verdi. İlxıdan ayrılaraq oğluna doğru
çapdı. Qulaqlarını arxaya doğru yatıraraq, ağzını geniş
açıb hücum etdi. Elə bu dəmdə də cəsarətli atlıdan sərt
bir qamçı yedi. Atlılar onu ilxıya doğru qovdular. Qara
Dumanı isə kənd meydanına tərəf gətirdilər. Ona xeyli
əziyyət versələr də, minə bilmədilər. Əksinə, bu qorxunc
hadisə Qara Dumanı insanlara qarşı daha cəsarətli etdi.
İlgəyi boğazından açmadan öncə onun başına yüyən keçirməyə çalışdılar. Qara Duman yaxına gələn hər kəsi dişi, ayaqları ilə şil-küt edirdi. Sanki önündəki Doru ayğır
və ya Bəngi Boz idi. Onlardan insanlara itaət etmənin acığını çıxırdı. “Ax, ikiayaqlı məxluqlar!” Hiyləgər fəndgirlər! Mən sizə nə etmişəm? Niyə bizləri rahat buraxmırsınız? Al, bu təpik sənin, al qoşaayaq, al önayaq. Qara Duman ətrafına toplaşan insanların hamısını qovdu. Atı
ram edə bilməyəcəklərini anlayan qonşu kəndin gəncləri
ona zərər vermək məqsədilə quyruğunu kəsdilər. Elə bu
dəmdə bir neçə ağsaqqal kənd meydanında göründü.
143

Onlar gənclərdən dərhal Qara Dumanı buraxmalarını tələb etdilər, atın quyruğunu kəsdiklərinə görə isə bir neçə
sanballı şilləyə qonaq oldular. Qara Duman sərbəst buraxıldı... Kənd yolu ilə çaparkən qarşıdakı təpənin başında durub kişnəyən anasını gördü. Ona tərəf götürüldü...
Bu hadisə Qara Duman üçün bir həyat dərsi oldu. O, bir
daha əmin oldu ki, insanlara qarşı mövqeyində haqlıdır
və onlara əsla güvənib etibar etmək olmaz.
Qara Duman anası Göydəmir ürgə ilə birlikdə ilxı
gedən istiqamətdə çapdılar. Ancaq ilxı görünmürdü. Atlar ilxının izini təqib edərək irəliləyərkən örüşdə quzu
otaran oba uşaqları onları gördülər. Əvvəlcə bu atların
qonşu kəndə aid olduğunu düşünərək onları tutmaq niyyətinə düşdülər, yaxınlaşdıqda isə Göydəmir ürgə ilə
Qara Dumanı tanıdılar. Ancaq Qara Dumanın quyruğu
kəsilmişdi. Bu isə təhqir və həqarət idi. Qədim türklərdə
atın quyruğu onun sahibi ölən zaman kəsilər, at dul sayılar, sahibinin silahı və papağı yəhərə bağlanaraq üstünə qara örtük salınar, yəhər tərsinə çevrilərək49 cənazənin önündə aparılardı. Bu qədimdən-qədim ənənə hələ
Bu gün qarğış kimi işlədilən "yəhərin tərsinə dönsün"ün mənası da
elə həmin qədim (İslamdanöncəki) cənazə mərasiminin keçirilməsindən irəli gəlir, bu günədək canlı olaraq dilimizdə yaşayır. Yəni at sahibsiz hesab edilərdi. Əgər cənazə daha əsalətli və dövlət əhəmiyyətli şəxsə aid idisə, o zaman at da öldürülərək sahibi ilə birlikdə dəfn edilərdi.
Bu ənənəni Azərbaycanda və Orta Asiyada arxeoloji qazıntılar zamanı
49

144

də canlı yaşadığı üçün oba uşaqları hadisə haqqında dərhal gənclərə məlumat verməyi özlərinə borc bildilər. Bu
zaman ilk ağla gələn də Göydəmir ürgənin qeyri-rəsmi
sahibi sayılan Oktar oldu. Çox keçmədən uşaqlar tövşüyə-tövşüyə Oktarın qabağında dayanaraq gördüklərini
ona anlatdılar. Bu xəbərdən sarsılan Oktar isə dərhal
dostları Səncər və Kəngəri tapdı. Qara Dumanı öz gözləri
ilə görmək üçün yubanmadan ilxını axtardılar. Sevimli
dayı bu şəkildə görmək onların qəlbini sızıldatdı. Qürurlarına toxundu. Deməli, qonşu obanın gəncləri onları ölmüş bilirlər, dəliqanlı yerinə saymırlar. Buna mütləq cavab vermək lazımdır. Amma necə?! Tədbir tökmək lazım

tapılmış qəbir kompleksləri də təsdiq edir. Yaxşı at sahibindən tez ölərdisə, bəzən istisna kimi atı da dəfn edər, hətta onu elə qəbiristanlıqda
da dəfn edirdilər. Bu ənənə lap son dövrlərə qədər, hətta İslamdan sonra da uzun müddət davam etmişdi. Məsələn, Osmanlı sultanı II Osman
Sisli Kir adlı atını, Sultan II Mahmud isə Bənövşə (Mənəqşə) adlı atını
türbədə, qəbiristanlıqda dəfn etdirmişlər. Bu, atların insanla bərabər tutulması demək idi. Hətta bəzən atlar xüsusi ictimai vəzifələrə seçilirdilər. Məsələn, Roma imperatoru Çalıqulan etrusklardan (türklərdən) götürülmüş bir ənənəyə uyğun olaraq özünün İncitatus adlı atını konsul
seçdirmişdi. Ata belə fəxri münasibətin ən son nümunəsinə isə qardaş
Türkmənistan Respublikasında rast gəlinmişdir. Bu ölkənin I Prezidenti Saparmurad Niyazov (Türkmənbaşı) ölkəsi müstəqillik əldə etdikdən sonra dövlət rəmzi olan gerbə (herb) öz atının rəsmini döydürmüş,
beləliklə, İslamöncəsi qədim türk ənənələrindən birini hafizəmizdə təzələməklə ona yeni həyat vermişdir.

145

idi. Əvvəlcə ağıllarına gəldi ki, onlar da qonşu obanın ilxısından bir neçə at yaxalayıb quyruğunu və yalmanını
kəssinlər. Sonra belə hərəkətin elin adətinin təhqir olunması hesab ediləcəyini və zərərçəkənin günahsız atlar
olacağını düşünərək bu fikirdən vaz keçdilər. Ayrıca kimə məxsus olmasından asılı olmayaraq, bu obada at o
qədər sevilirdi ki, nəinki onun quyruğunu kəsmək, heç
bir tükünün belə qoparılmasına qıymırdılar. Qış vaxtı
sərçə ovlamaq üçün at quyruğundan xüsusi tələ düzəldilirdi (belə tələyə cələ deyilir) Bu zaman məcburən atların
quyruqlarının tükündən istifadə etmək lazım gəlirdi. Bu
işi elə incəliklə görürdülər ki, əsla atın quyruğundan tük
qoparıldığı hiss edilmirdi. İntiqam almağın başqa bir yolu isə bu əməli törədənləri taparaq cəzalandırmaq idi. Bu
fikri dostların üçü də bəyəndi. İlk öncə bu qədim ənənəyə qarşı törədilmiş cinayəti edənlər müəyyənləşdiriləcək, sonra isə cəzalandırılacaqdılar. Çox keçmədən bu
əməli törədənlərin kimliyi bəlli oldu. Bir neçə günlük hazırlıqdan sonra qonşu kəndin örüş yerində həmin gənclər yaxalandı və ciddi şəkildə cəzalandırıldılar. Atın quyruğunu kəsməkdə iştirak edən yeniyetmələr Oktar, Kəngər və Səncər tərəfindən şil-küt edilərək ciddi xəsarətlərə
məruz qaldılar. Zərərçəkənlər hadisəni nə qədər gizlətməyə çalışsalar da, çox keçmədən valideynləri onların fiziki durumundan bunu fərq edərək məsələni öyrəndilər.
146

Öyrənər-öyrənməz də milisə müraciət etdilər. Qərara
alındı ki, məsələ çox böyüdülmədən o zaman hər kənddə
mövcud olan yoldaşlıq məhkəməsində həll edilsin. Bu işdə əsas təşkilatçı Oktar olduğu üçün məhkəmənin də
əsas hədəfi o idi. Üstəlik, Oktar fəal komsomolçu olmaqla, həm də kənd soveti sədrinin oğlu idi. Ona görə də ən
ciddi şəkildə cəzalandırılmalıydı ki, heç kəs atasının
mövqeyinə görə ona güzəştə gedildiyini iddia edə bilməsin. Elə atası da oğlunun "xilaskarlığını" bağışlaya bilmir,
onun layiqincə cəzalandırılmasını istəyirdi.
Kənd klubunda məhkəmə qurulmuş, zərərçəkənlərin fikirləri öyrənilmiş, hadisənin təfərrüatları dəqiqləşdirilmişdi. İndi isə ittiham olunan Oktar və dostları ittihamlara cavab verməli, törətdikləri əməlləri əsaslandırmaqla özlərini müdafiə etməli idilər. Yoldaşlıq məhkəməsinin sədri, qocaman tarix müəlliminin birinci sualı belə
oldu: Komsomolçu Oktar, qonşu kənddən olan həmyaşıdlarına fiziki güc tətbiq etdiyini etiraf edirsənmi?
Cavab dərhal və qəti oldu: Bəli! Dostları Səncərlə
Kəngəri də bu işə cəlb etdiyini qəbul edirsənmi? Dostlarının qəti etirazlarına baxmayaraq, Oktar "bəli qəbul edirəm, onları da bu işə mən cəlb etmişəm" dedi. Bu arada
Səncərlə Kəngər səs-küy salaraq bu işdə könüllü iştirak
etdiklərini sübut etməyə çalışsalar da, onlara qulaq asan
147

olmadı. Sədr zalda sakitlik yaratmağı tələb edərək Oktara növbəti sualını ünvanladı: – Yaxşı, bəs nə üçün onlara
fiziki xəsarət yetirdin?!
– Yoldaş sədr, siz mənim Göydəmir ürgə ilə iki yarışın qalibi olduğumu bilirsiniz, Göydəmir ürgənin Qara
Duman adlı bir dayının olduğunu da bilirsiniz...
– Bəli, bilirəm.
– Bax, bu gənclər Qara Dumanı tutaraq cəmi iki yaşı
olan dayı minməyə çalışıblar, ona fiziki xəsarət yetirərək
ilgəklə boğublar, sonra isə istədiklərinə nail ola bilmədiklərinə görə dayın quyruğunu kəsiblər. Bunu özləri də
bir qədər öncə qismən etiraf etdilər. Mən də bu hərəkətlərinə görə onları cəzalandırmışam.
– Yaxşı, oğlum, cəza o zaman verilir ki, bir cinayət
baş vermiş, yaxud qanun pozulmuş olsun. Atın quyruğunun kəsilməsi isə cinayət sayılmır. Əgər bunlar cinayət hesab edilib sübut olunarsa, cəza vermək olar. Ayrıca, şanlı Sovet ölkəmizdə cəza vermək səlahiyyəti dünyanın ən humanist məhkəməsi olan sovet məhkəmələrinin səlahiyyətlərinə aiddir. Sən kimsən ki, heç bir cinayət
olmadan cəza verirsən?!
– Mən hesab edirəm ki, dayın quyruğunun kəsilməsi
cinayətdir. Bu bizim qədim törələrimizin təhqiridir. Sualınızın ikinci hissəsinə isə sonra cavab verəcəyəm.
148

– Oktar, oğlum, sovet hüquq anlayışında və qanunlarında atın quyruğunun kəsilməsi cinayət hesab edilmir. Olsa, olsa, bu, qeyri-etik hərəkət sayıla bilər.
– Mən hesab edirəm ki, hüququn əsasları adət-ənənələr olduğu üçün bəzi adət-ənənələr öz əksini hüquqda
tapmasa belə, onların pozulması elə cinayətdir. Birinci
sualınızın ikinci hissəsinə indi cavab verirəm. Əminəm
ki, qüdrətli sovet dövlətimizin məhkəmə-hüquq sisteminin bizim bu törədən xəbəri olsaydı, onun pozulmasını
mütləq cinayət hesab edərək cəza qanunlarına salardı.
Mən bir gənc komsomolçu kimi buna inanıram!
Oktarın bu cavabı hamını heyrətə salmışdı. Yoldaşlıq məhkəməsinin sədri, tarix müəllimi eynəyini gözündən çıxararaq diqqətlə Oktarı süzdü. Onun bu cəsarətli
və məntiqli cavabı qarşısında nə deyəcəyini düşünə-düşünə bir xeyli fikrə daldı. Axı indiyə qədər hər gün dərs
dediyi bu gəncin qabiliyyətini, istedadını necə fərq edə
bilməmişdi... Düzdür, Oktar dərs əlaçısı idi. Hətta məktəbi bitirəndə qızıl medal almaq şansı belə var idi. Bunun
üçün rayon təhsil şöbəsiylə məsləhətləşmələr aparılmışdı ki, buraxılış imtahanlarını rayon mərkəzində təşkil
olunan xüsusi komissiyada versin. Bununla belə, Oktardan bu qədər ağıllı, məntiqli, hətta siyasi cəhətdən ciddi
şəkildə əsaslandırılmış cavab eşitmək gözlənilməz idi.
149

Bu fikirləri beynində götür-qoy edən yoldaşlıq məhkəməsinin sədri, nəhayət, aram-aram dilləndi...
– Oğlum, hüquq real əsaslara söykənir. Reallıq isə
odur ki, bu gün mövcud olan hüquq sistemimizdə atın
quyruğunun kəsilməsinə görə cəza nəzərdə tutulmayıb.
Ayrıca, tutulsa belə, o cəzanı məhkəmə verə bilər. Sən isə
komsomola yaraşmayan bir tərzdə davranaraq öz həmyaşıdlarına xəsarət yetirmisən. Bunun üçünsə cinayət
məcəlləsində cəza nəzərdə tutulur. Günahını etiraf edib
zərərçəkənlərdən üzr istəsən, səni bağışlaya bilərik. Buna
hazırsanmı?
– Yoldaş sədr! Qeyd etdiniz ki, atın quyruğunun kəsilməsi hüquqda cinayət hesab olunmur. Mən isə minillik adət-ənənəmizə istinadən belə hərəkəti cinayət hesab
edirəm. Eyni zamanda əminəm ki, bunun ağır hərəkət olduğunu, hətta belə hərəkətlərə görə əcdadlarımızın müharibələr etdiyini tarix müəllimi kimi siz hamıdan yaxşı
bilirsiniz. Bunların bir çoxunu elə tarix dərsləri zamanı
biz sizin şifahi nitqinizdən eşitmişik. Əgər bunlar doğru
deyildisə, bizə bunları niyə öyrədirdiniz?! Belə çıxır ki,
bizə dərsdənkənar tariximizi öyrədən sizlər də, adət-ənənələrimizi bizə öyrədən valideynlərimiz və ağsaqqallarımız da məni bu cinayət hesab etdiyiniz əməli törətməyə
sövq etmisiniz. Axı törənin, adət-ənənələrimizin toxunulmaz, müqəddəs olmasını mənə sizlər öyrətmisiniz.
150

Bəli, doğrudan da, böyük sovet ölkəmizin qanunları ən
humanist qanunlardır. Bu qanunlar insanlarla bərabər
heyvanları da qorumalıdır. Əminəm ki, bu, belədir, hətta
yazılmamış olsa belə qanunlarımızın ruhu belədir. Ona
görə də hesab edirəm ki, günahkar mən deyil, törələrimizi pozanlar və heyvana qarşı zor tətbiq edənlərdir. Mən
isə törəmizi pozanları, günahsız heyvanı təhqir edənləri,
humanist qanunlarımıza qarşı çıxanları cəzalandırmışam. Əgər bu cinayətdirsə, onun cəzasını çəkməyə hazıram!
... Bütün zal heyrət içərisində Oktarın nitqini dinləyirdi. Onun əsaslandırılmış, cəsarətli və emosional çıxışı
o qədər təsirli və səmimi idi ki, birdən-birə zaldakıların
alqışına səbəb oldu. Kənd klubunu dolduranlar sürəkli
əl çalır, elə bil ki, rayon partiya komitəsi katibinin beşillik
öhdəliyin vaxtından qabaq yerinə yetirilməsi ilə bağlı
söylədiyi nitqi alqışlayırdılar.
Oktar nitqini bitirərək susdu. Başını dik tutaraq yoldaşlıq məhkəməsi sədrinin başı üzərindən yuxarıya, naməlum bir nöqtəyə baxırdı. Baxışlarında bir mübarizə əzmi, bir qətiyyət və məğrurluq vardı. Əsla qorxu hissi keçirmirdi. Vəziyyətin belə olduğunu görən məhkəmə sədri qərar qəbul etmək üçün arxa otağa keçdi. Məhkəmə
üzvləri ilə məsləhətləşdikdən sonra qərarı elan etdi.
Gənc komsomolçu Oktara töhmət verilsin, bir də fiziki
151

güc tətbiq etməməsi barədə xəbərdarlıq edilsin. Oktarın
özünümüdafiəsi o qədər təsirli olmuşdu ki, zərərçəkən
qismində iştirak edən qonşu kəndin ağsaqqalları belə bu
qərara etiraz etmədilər. Əksinə, daima obalararası at yarışında ad-san qazanmış cüssəli və təcrübəli cirit oyunçusu olan bir gənc Oktara yaxınlaşaraq bir neçə dəfə yüngülcə onun kürəyinə vurdu. Bu, Oktarın hərəkətini təqdir etmək demək idi.
***
Durnalar bu obanın üzərindən yenə bir daha köç etmiş, qaranquşlar evlərin eyvanında bala çıxararaq onları
uçurtmuş, sığırçınlar hay-küylü dəstələri ilə çəkilib getmiş, leyləklərin elektrik dirəklərinin üzərində qurduqları
çöp yuvaları boş qalmışdı. Otlar, zəmi yerləri ucsuz-bucaqsız səhra kimi sarala qalmış, dağ çayları qurumuşdu.
Sanki bütün bunlardan kədərlənən təbiət qaş-qabaqlı olmuş, günəş də bu cansıxıcı mənzərədən bezərək öz ilıq
şüalarını buludların arxasında gizlətmişdi. Beləcə bu
obaya payız qədəm qoymuş, yazdakı coşqunluq və nəşədən əsər-əlamət qalmamışdı. Təsərrüfat işləri başa çatdırılmış, hər evin yanında qışda heyvanları bəsləmək üçün
kiçik ot tayaları yığılmışdı. Bu sakitliyi arabir boz sərçələrin şikayətçi civiltiləri pozur, onlar dəstə-dəstə bir yerdən başqa yerə uçmaqla dən axtarır, uzun və qarlı qışı
152

başa vurmaq təlaşı ilə cikkildəşirdilər. Hərdənbir kolxozun naxırından ayrılaraq kəndə gəlmiş Küllü buğa küllüklərdə heyvan sümüklərinə rast gəlir, onları qoxulayaraq nərildəməyə başlayır, ayaqları ilə külü başına sovururdu. Bu zaman onun vahiməli nəriltisi hər tərəfə yayılır, naxırçılar gəlib onu atla qovaraq naxıra aparmayana
qədər analar uşaqlarını bayıra çıxmağa qoymurdular.
Çünki belə hallarda Küllü buğa o qədər qızışırdı ki, insanlara belə hücum edirdi. Elə naxırçılar da buğaya piyada yaxınlaşmağa qorxur, onu sadəcə atla qova bilirdilər.
Külü başına sovurduğuna görə bu buğaya elə Küllü buğa deyirdilər. Heyvan xeyli yaşlı olsa da, damazlıq kimi
qiymətsiz idi. Ancaq yaşlandıqca azğınlaşır, qəzəbli vaxtlarında gözlərinə qan gəlirdi. Bir neçə dəfə çətinliklə
burnuna halqa salmağa cəhd göstərilsə də, bu, mümkün
olmamışdı. Onu axtalayıb öküz kimi istifadə etməyə də
heç kəs qıymırdı. Çünki Küllü buğa bu obada heyvandarlığın inkişafında, yeni məhsuldar ətlik və südlük cinsin formalaşmasında xüsusi xidmətlər göstərmişdi.
Bununla belə, o, azğınlığı ilə başda naxırçılar olmaqla hər kəsi bezdirmişdi. Hətta naxırçılardan birini düz
yeddi saat ora-bura qovmuş, atın üstündən enməyə qoymamışdı. Əgər naxırçı təsadüfən atdan yıxılsa, yaxud bilmədən ensəydi, çox güman ki, özünü Küllü buğanın
buynuzlarında görəcəkdi. Ona görə də kolxoz rəhbərliyi
153

qərara almışdı ki, Küllü buğanı bu payız ətlik heyvanlarla bərabər ət kombinatına göndərsinlər. Görünür, bupayızkı hayqırtılar, nəriltilər də Küllü buğanın son nəriltiləri olacaqdı. Ancaq onun məğrur və hər şeyə meydan
oxuyan cəsur nəriltisi obanı əhatə edən dağlarda əbədi
yaşayacaqdı!
***
Uzun sürən bol qarlı qışdan sonra baharın ilıq nəfəsi
ilə havalar xeyli yumşalmış, günəşin parlaq şəfəqləri altında qar əriməyə başlamışdı. Obaya yenidən yaz gəlmşdi. Bu yazın gəlişini oba uşaqları səbirsizliklə gözləyirdilər. Onların düz üç ildir səbirlə, həyəcanla gözlədikləri
vaxt gəlib tamam olmuşdu. Bu il Qara Dumanın xamı çıxarılacaq, uşaqlar isə bu qulunu ilk gördükləri gün ürəklərindən keçirdikləri arzularına qovuşacaq, onu minib
çapacaqdılar. Kim bilir, Qara Duman neçə yarışın qalibi
olacaq, neçə oyunlarda ad-san qazanacaqdı. Ona görə də
ilxının obaya gətiriləcəyi ənənəvi vaxt yaxınlaşdıqca
uşaqların həyəcanı daha da artır, atların gəlişini maraqla
gözləyirdilər.
Nəhayət, xəbər yayıldı ki, ilxıçılar ilxını gətirmək
üçün çölə yollanıblar. Amma uşaqlar axşama qədər gözləsələr də, ilxı gəlib çıxmadı. Hamı maraqla nə baş verdiyini öyrənməyə çalışırdı. Gecədən xeyli keçmiş, nəhayət,
154

ilxıçılar əliboş gəlib çıxdılar. Həddindən artıq yorğun görünürdülər. Elə bil savaşdan çıxmışdılar. Məlum oldu ki,
nə qədər cəhd etsələr də, ilxını bir araya yığıb kəndə gətirə bilməyiblər. Buna səbəb isə ilxıda öz hegomonluğunu qurmuş yeni ayğır Qara Duman olub. Bu xəbər
uşaqları sevindirdisə də, yaşlı nəslin təəccübünə səbəb
oldu. Axı Qara Dumanın cəmisi üç yaşı vardı. Hələ tam
cinsi yetişkənliyə 4-5 yaşında çatacaqdı. Yalnız bundan
sonra o, sürü liderliyi uğrunda mübarizəyə başlaya bilərdi. Axı necə olmuşdu ki, Qara Duman liderliyi ələ keçirmişdi? Bəs Bəngi Boz hara getmişdi, ona nə olmuşdu?
Axı bu ayğır olduqca cüssəli, güclü və gənc ayğır idi.
Onu yenmək, ilxını onun əlindən almaq asan məsələ deyildi. Deməli, belə çıxırdı ki, Bəngi Boz ya uçurumdan
yıxılmış, ya xəstələnərək ölmüş, ya da hansısa bilinməyən bir səbəblə zəif düşmüşdü. Hətta əgər belə olsa da,
çoxsaylı yetişkin ayğırların içərisindən Qara Dumanın lider çıxması olduqca çətin görünürdü. İlxıçılar isə Bəngi
Bozu ilxıda görmədiklərini deyir, digər ayğırların isə Qara Dumana itaət göstərdiklərini bildirirdilər. Elə bu fikirlərin yaratdığı qarışıq təəssüratla da hər kəs evinə dağıldı. İlxıçılar isə səhəri gün daha erkən durub ilxını obaya
gətirməyə getdilər...
***
155

Hadisə belə olmuşdu. Yazın gəlişi ilə yenə ilxıda
hərc-mərclik başlamışdı. Buna baxmayaraq, Bəngi Boz
çox qətiyyətlə və amansızcasına rəqiblərini sıradan çıxarmış, ilxıda nizam-intizamı bərpa etmişdi. Hər şeyin yoluna düşdüyü bir vaxtda birdən-birə Bəngi Boz bu mübarizəyə qoşulmayan, sadəcə kənarda dolaşaraq ara-sıra
ümumi nizamı pozan Qara Dumanı da cəzalandırmaq
fikrinə düşmüşdü. Bunun üçünsə bəhanəni elə Qara Duman vermişdi. O, gəncliyin və fiziki gücünün verdiyi
inamla ilxıda özünə kiçik dəstə düzəltməyə başlamış, onları öz iradəsinə tabe etmişdi. Ancaq bununla belə, Qara
Dumanın bütün ilxı üzərində hakimiyyəti ələ almaq fikri
hələlik yox idi. Ancaq öz kiçik dəstəsi üzərində də nəzarətin bir başqasına, hətta Bəngi Boza belə keçməsinə yol
verməzdi. Bu iki ayğırı üz-üzə gətirən də Bəngi Bozun
Qara Dumana aid qrupdan bir qısrağı qovaraq itaət etdirmək niyyəti oldu. Qara Duman sanki bunu gözləyirmiş kimi qəfildən Bəngi Boza hücum edərək qısrağı dəstəsinə geri qaytardı. Və... ölüm-dirim savaşı başladı. Qara Dumanın savaşı təkcə liderlik savaşı deyildi. Qara Dumanın savaşı azadlıq savaşı idi. Bu gənc ayğır sanki Bəngi Bozu cəzalandırmaqla həm Doru ayğırı, həm də ondan
əvvəlki ilxı liderlərini, insanlara itaət göstərən bütün atları cəzalandırmaq istəyirdi. O, minilliklərə savaş açmış
156

kimi, sonu olmayacaq əbədi döyüşə girirmiş kimi savaşır, tarixin təkərini geri döndərmək, əsarətin və itaətin
kökünü qazımaq üçün savaşırdı. İnsanla rastlaşdığı ilk
gündən qəlbində alovlanan, onu gecə-gündüz yatmağa
qoymayan bir ideal, azadlıq idealı uğrunda savaşırcasına
savaşırdı. Bu savaş necə də xoş idi, bu döyüş onun azadlıqsevər ruhunu oxşayır, onu qidalandırırdı. Bəngi Boza
endirdiyi hər zərbə sanki onu yüngülləşdirir, ulu əcdadları Kanq və Çapman kimi qanad açaraq uçurdu. Elə bil
insanlar tərəfindən istismar edilən, ağzına gem verilərək
çapılan bütün atların qisasını alırcasına savaşırdı. Bütün
atların əsarətdə yaşamasının günahkarı kimi ilxıbaşıları
suçladığı üçün bütün ilxıbaşıların acığını da Bəngi Bozdan çıxırmış kimi savaşırdı. Bu coşqunun və hirsin qabağında Bəngi Boz əsla dayana bilməzdi. O bunu hiss edirdi. Ancaq geri çəkilməyi ağlından belə keçirmirdi. Necə
ola bilər ki, o, adlı-sanlı Bəngi Boz, məğlubedilməz Doru
ayğırı məğlub edən Bəngi Boz üçyaşar bir dayın qabağından qaçsın?! Əsla ola bilməzdi. Bəngi Boz sona qədər vuruşacaq, ölənə qədər mübarizə aparacaqdı. Döyüş şiddətlə davam edirdi.
... Çoxsaylı zərbələrdən sonra sanki Qara Dumanın
hirsi soyuyur, zehni aydınlaşırdı. Bəngi Boz alqan içində
idi. Qara Duman da çoxsaylı dərin yaralar almışdı. Hər
iki at qan-tər içində tövşüyür, kişnərtiləri yaxınlıqdakı
157

dağlarda əks-səda verərək geri dönürdü. Bu qarma-qarışıqlıq içərisində yalnız indi Qara Duman anası Göydəmir
ürgənin yalvarıcı səsini eşitdi. Anası onu necə təhlükəli
bir oyuna girdiyi ilə bağlı xəbərdar edir, döyüşü bitirməsi üçün sanki ona yalvarırdı. Lakin Qara Duman əsla bu
çağırışlara məhəl qoymur, rəqibinə yeni zərbə endirmək
üçün fürsət axtarırdı. Bununla belə, o, əvvəlki qədər
amansız deyildi. Qara Dumanın bu halını Bəngi Boz onun
yorulması, bəlkə də qorxması kimi qiymətləndirərək qəti
hücuma keçmək qərarına gəldi. Elə qəfil hücumuna da ani
olaraq əks hücumla cavab alaraq yerə sərildi.
Qara Duman onun başının üstündə durmuşdu. Bəngi Boz başa düşürdü ki, əgər yerindən tərpənsə, son hücumla Qara Duman onun işini bitirəcək. Elə bunu biləbilə də ayağa qalxmağa cəhd göstərdi. Qara Duman
onun qalxmasına imkan verdi. İki rəqib üz-üzə dayanmışdı. Qara Duman Bəngi Bozu tam nəzarətdə saxlamaqla onun nə edəcəyini gözləyirdi. Əgər hücum etsəydi bu, onun sonu olacaqdı. Bəngi Boz Qara Dumanın
onu niyə öldürmədiyini anlaya bilmirdi. Axı Bəngi Boz
heç tərəddüd etmədən Doru ayğırı nəfəsi kəsilənədək
boğmuşdu. Elə Doru ayğır da çoxillik hegemonluğu
dövründə neçə-neçə ayğırları öldürmüş, şikəst etmişdi.
Bəs, görəsən, Qara Dumanı son həmlədən saxlayan nə
158

idi. Atlar məğrurcasına bir-birinə baxırdı. Bəngi Boz Qara Dumanın necə cüssəli, güclü və qüdrətli olduğunu
dərk edir, bu gənc ayğırla bir ilxıda yaşamağın mümkünsüz olduğunu anlayırdı. Qara Duman da qatil olmadan
Bəngi Bozun ilxını tərk etməsini arzulayırdı. Ayğırlar
xeyli müddət bir-birinə qürurla, hörmətlə baxdılar. İlxı
bir qədər aralıda aram-aram otlayırdı. Yalnız Göydəmir
ürgə tez-tez başını qaldıraraq onlara tərəf baxır, narahatlıq hissi keçirirdi. O bir də başını qaldırıb üz-üzə dayanmış cəsur və yaraşıqlı ayğırlara baxdı. Bunlardan biri
onun oğlu idi. Göydəmir ürgə fəxarət hissi ilə onu süzərək oğluna səsləndi. Qara Duman bu çağırışa biganə qala
bilmədi. Geriyə dönərək ilxıya tərəf yönəldi. Bu, çox təhlükəli idi. Rəqib bundan istifadə edərək qəfil həmlə ilə
ona sarsıdıcı zərbə vura bilərdi. Ancaq Bəngi Bozun xarakterində namərdlik yox idi. O da safqanlı, əsalətli Qarabağ atı idi. Bəngi Boz ilxıya tərəf dönüb baxmaq istədi.
Ancaq bunu etməyə özünə icazə vermədi. O bilirdi ki,
məğlub olub. Həyatda qalması isə ya Qara Dumanın alicənablığının, ya da təcrübəsizliyinin ucbatındandır. Ancaq, deyəsən, birinci ehtimal daha doğrudur. Üçyaşar olsa da, bu cür döyüşdən qalib çıxan ayğıra təcrübəsiz demək olmaz. Ona görə də Qara Dumanın nəcabətli hərəkətinə elə o cür də cavab vermək lazımdır. Bəngi Boz əks
159

istiqamətdə arxaya çevrildi. Başını qaldırıb ucsuz-bucaqsız çöllüyə baxdı. Sakit addımlarla çölün dərinliyinə doğru irəlilədi. Yarasından qan axır, ayağı axsayırdı. Xeyli
irəlilədi. Artıq hiss edirdi ki, ilxıdan çox aralanıb. Və ilxı
gecələmək üçün seçdikləri məkana doğru gedib. Buna
baxmayaraq, geri dönmədi və birdən-birə bir anlıq hələ
də yaşadığına təəssüfləndi. Ancaq bu hiss tezcə də onu
tərk etdi. Artıq qaranlıq düşməyə başlamışdı. Bir azdan
zülmət bir gecə bütün çölü sardı. Uzaqdan gecə ovçuları
çaqqalların və canavarların ulaşma səsləri eşidilir, yarasa
və bayquşların qanadlarının səsi havanı yararaq küt simfoniya təşkil edirdi. Bəngi Boz bütün bunlara əsla məhəl
qoymadan hey irəliləyir, bir daha əsla ilxısı ilə üz-üzə
gəlməmək üçün sonsuza qədər yerimək istəyirdi. O öz
məchul gələcəyinə doğru addımlayırdı…
Qara Duman əzmlə, qürurla ağır-ağır ilxıya döndü.
Ancaq qalibiyyətini bayram etmədi. Sanki elə belə də olmalı imiş kimi davrandı. Sadəcə ilxıya bir az qalmış bütün ilxının görə biləcəyi nisbətən yüksək bir yerdən boynunu ilxıya tərəf uzadaraq kişnədi... Sanki göy guruldadı. Bütün ilxı bu hayqırışın nə demək olduğunu yaxşıca
başa düşürdü. Ən yaxşı isə liderliyə iddialı olan ayğırlar
bunu başa düşürdü. Kim bilir, onların hansına hakimiyyətini belə elan etmək hayqırışı nəsib olacaqdı. Kişnə160

mək, məhz bu cür hakimiyyətini elan etmək üçün kişnəmək hər kəsə nəsib olan xoşbəxtlik deyildi. Bircə dəfə,
yalnız bircə dəfə belə kişnəmək üçün nə qədər cüssəli,
güclü ayğırlar həyatlarını vermiş, şikəst olmuş, yabıya və
qoşqu atına çevrilmişdilər. Bu kişnərti qələbə kişnərtisi
idi. Bu kişnərti səsi dağlarda əks-səda verməklə ta ulu əcdad Kanqın da qulağına çatacaq, ondan təsdiq və təqdir
alacaq bir kişnərti idi. Bu an Qara Dumana elə gəlirdi ki,
uluları Kanq və Çapman göydən onu seyr edir, onunla
fərəhlənir, qürur duyurlar. Qəlbinə sonsuz nəşə doldu.
Başını dik yuxarı qaldıraraq bu dəfə sonsuz göylərə baxaraq kişnədi. O, əslində, bu hərəkəti ilə göydəki əcdadlarını salamlayır, onlara hörmətini ifadə edirdi. Birdən-birə daxilində fövqəladə bir coşqu hiss etdi. Şahə qalxaraq
havanı döyəcləmək, sonra isə sürətlə aşağı enərək ilxını
qabağına qatıb var-gücü ilə qovmaq istədi. Ancaq tez də
bu fikirdən vaz keçdi.
Qara Duman bu hərəkəti insanlara qalib gələndə
edəcəkdi... İndi isə yüngül addımlarla ilxıya tərəf endi.
Göydəmir ürgə ilxıdan bir az aralanaraq ona tərəf gəldi.
Anasına yüngül itaət göstərərək ilxıya ilk əmrlərini verməyə başladı. Artıq hava qaralırdı. Qara Duman əsl lider
kimi məsuliyyətini dərk edir, ilxının qayğısına qalmağa
başlayırdı. Bir qədər sonra ilxı gecələmək üçün uyğun sı161

ğınacağa doğru hərəkət etmək haqqında təlimat aldı. Bütün ilxı itaətkarcasına əmri qəbul etdi. Yeni lider öz hegemonluğunu qurmağı bacarmışdı.
***
İlxıçıların ilxını obaya gətirmək üçün çölə yollanmaları da elə bu hadisədən bir müddət sonra baş vermişdi.
Onlar yaxınlaşarkən ilxının sürətlə aralandığını görmüş,
bir neçə saat ilxının arxasınca at çaparaq onu qovmuşdular. Ancaq əsla ilxıya yaxın düşə bilməmişdilər. Hələ ilxıçılar üfüqdə görünər-görünməz Qara Duman onların
gəlişini dərhal anlamış, niyyətlərinin nə olduğunu başa
düşmüşdü. Gənc ayğır insanların məqsədlərini bildiyi
üçün dərhal ilxıya hazırlıq əmri verdi. İlxı nizamlı şəkildə hərəkət etməyə başladı. Ancaq həmişə olduğu kimi,
yaşlı madyanlar və ayğırlar sanki ilxıçıların və obanın
həsrətini çəkirmiş kimi məmnuniyyətlə ilxıçıların gəlişini gözləməyə başlamışdılar. Onların bu hərəkəti Qara
Dumanı hövsələdən çıxardı. Ağzını geniş açaraq hərəkətsiz qalmış atlara hücum etdi. Elə ilk hərəkətdəcə bir
neçəsini ciddi şəkildə yaraladı. Atlar müqavimət göstərə
bilməyəcəklərini başa düşərək yeni liderə tabe oldular.
Qara Duman bütün ilxını qabağına qataraq qovmağa
başladı. Günün sonunadək bu qovalama fasilələrlə davam etdi. İlxıçılar ilxıya yaxınlaşar-yaxınlaşmaz Qara
162

Duman ilxını qabağına qatıb amansızcasına qovur, ilxıçıları yaxın düşməyə qoymurdu. Bu qovhaqov o qədər
uzun sürdü ki, hektarlarla əkin sahəsi, yenicə cücərmiş
payızlıq taxıl ilxının dırnaqları altında şum yerinə çevrildi. Günün sonunda ilxıçılar məcbur olaraq kəndə geri
döndülər. Ancaq Qara Duman bilirdi ki, onlar yenidən
qayıdacaqlar. Ona görə də gecədən xeyli keçmişə qədər
ilxıya rahatlıq vermədi. Onları bu vaxta qədər görmədikləri, tanımadıqları yerlərə qovub gətirdi. Səhərisi ilxıçılar
yalnız günortadan sonra ilxını tapa bildilər. Yorğun düşmüş ilxı kolxoza aid olmayan qonşu kəndlərin də ərazisindən keçərək başı qarlı Ağbaba dağının ətəyindəki çəmənlikdə otlayırdı. Oba camaatı bu yerlərə yalnız iyun
ayının sonunda, oba ətrafındakı otlaqlar quruyanda gəlir, heyvanları payızadək burada bəsləyirdilər. Məsafə
çox uzaq olduğu üçün elə buradaca çadırlar qurulur,
heyvanlardan əldə edilən məhsul da buradaca emal edilirdi. Bu yaylaq yerinə düşərgə salınması yalnız iyun ayının sonlarında mümkün olurdu. Mart ayında ilxının bura qədər gəlməsi birinci dəfə idi. Özü də bu, ilxı üçün olduqca təhlükəli ola bilərdi. Çünki dəniz səviyyəsindən
2500-3000 metr yüksəklikdə yerləşən bu yaylaqda qar hələ tam əriməmişdi. Yaz aylarında burada qəfil çovğunlar,
qar sürüşmələri baş verir, sürülər, hətta ilxı və naxırlar
163

belə faciəvi sonluqla üzləşirdilər. Ona görə də ilxıçılar təlaş içərisində ilxını mütləq obaya qaytarmaq istəyirdilər.
Qarşıda sərt qayalıqlar və çılpaq dağlar olduğu üçün Qara Duman ilxını daha irəli qova bilmədi. Nəhayət, ilxıçılar gəlib yetişdilər. Vaxt itirmədən ilxını obaya doğru
qaytarmaq istəyərkən Qara Duman onlara hücum etdi.
Elə ilk həmlədə birinci ilxıçı az qaldı atdan yerə düşsün.
Lakin sərt şəkildə atının başını yana çəkməklə Qara Dumanın zərbəsindən xilas oldu. Artıq özünü təhlükəsizlikdə hiss edən ilxıçı elə dərhal da əlindəki qayışdan toxunulmuş qamçı ilə Qara Dumana sərt bir zərbə endirdi.
Ayğır bu zərbəyə baxmayaraq şahə qalxaraq ilxıçıya
doğru yeni həmlə etdi. Bu zaman o, arxadan gələn ikinci
ilxıçıdan bir qamçıda yedi. Nə edəcəyini kəsdirə bilməyən ayğır geri çəkilmək məcburiyyətində qaldı. Elə bu
zaman üçüncü ilxıçı əlindəki kəməndi Qara Dumana
doğru fırlatdı. At yerindən cəld tərpənərək qaçmağa başladı. İlxını döşləyib qovmaq istəsə də, ilxıçılar buna imkan vermədilər. Qara Duman insanlara qarşı mübarizə
aparmağın çox da asan olmadığını başa düşərək geri çəkildi. Müvəqqəti sülh bərqərar olunmuşdu. İlxıçılar ilxını
qabaqlarına qatıb obaya doğru qovur, Qara Duman da
eynən Doru ayğır və Bəngi Boz kimi yalançı qürur maskasına bürünərək ilxı ilə bərabər irəliləyirdi. Ancaq indi
o, özündən əvvəlki liderlərin vəziyyətini başa düşməyə
164

başlayır, ürəyində dərin kədər və ağırlıq hiss edirdi. Elə
beləcə də gün batana yaxın obaya daxil oldular. İlxıçılar
atları səs-küylə ağıla doldurub ağzını bağladılar.
Səhəri gün bütün oba camaatı yığışaraq xamı çıxarılması və gökbörü oyununda minilmək üçün seçiləcək atları görməyə gəldi. Birinci olaraq gökbörü oyununun iştirakçıları ənənəvi qaydada özləri üçün atlar seçdilər. Sonra
isə bu il xamı çıxarılacaq dayların seçilməsinə sıra gəldi.
Qocaman ilxıçı və təcrübəli minicilər xalxalın ətrafında
fırlanır, gözləri ilə müşahidə aparır, öz aralarında qısa
məsləhətləşmələrdən sonra müəyyənləşdilirmiş dayın tutulması üçün kəmənd atanlara göstəriş verirdilər. Kəməndatanlar da elə ilk həmlədəcə gənc day və qulanları yaxalayaraq ilxıdan çıxarır, xüsusi tövləyə aparırdılar. Yeniyetmələrin ən çox marağına səbəb olan Qara Dumanın
minilməyə cəlb edilib-edilməyəcəyi idi. Çünki belə bir söz
vardı ki, Qara Duman damazlıq ayğır kimi bir müddət də
ilxıda saxlanılacaq, sonra isə onun xamının çıxarılıb-çıxarılmayacağı müəyyənləşdiriləcəkdi. Ancaq onlar ümid
edirdilər ki, Qara Duman elə bu il miniləcək. Hələ ötənilki
seçimlərdə ilxıçı az qalmışdı Qara Dumanı seçsin. Onun
bu dayla bağlı başqa planı olsaydı, yəqin ki, bunu elə keçən il büruzə verərdi. Bir qədər keçmiş ilxıçılar bir xeyli
məşvərətdən sonra Qara Dumanın məhz bu il xamının çı165

xarılması ilə bağlı qərar verdilər. Çünki gənc ayğır həddindən artıq sərt və huysuz idi. Əgər bir neçə il də minilməyə öyrədilməmiş qalsa, onun ram edilməsi olduqca çətin, ya da heç mümkün olmayacaqdı. Damazlıq məsələsinə gəldikdə isə, onsuz da Qara Dumanı axtalatmaq heç
kəsin ağlından keçmirdi. Ona görə də Qara Duman elə damazlıq ayğır kimi də istifadə oluna bilərdi. Hər halda indiki məqamda ən yaxşısı bu gənc ayğırın ram edilməsi idi.
İlxıçının göstərişi ilə kəməndatanlar Qara Dumanı kəməndə saldılar. Ancaq onu ağıldan çıxarıb tövləyə aparmaq əsl cəhənnəm əzabına çevrildi. At o qədər cüssəli və
tərs idi ki, ilxıçıların onu dartmağa gücü çatmır, üstəlik,
fürsət tapan kimi ilxıçılara hücum edirdi. Nəhayət, iki atlı
Qara Dumanın boğazına keçmiş kəməndi yəhərin çəkisinə bənd edərək onu birtəhər tövləyə apardı. Gənc day və
qulanların bir qismi dərhal, bir qismi isə xeyli inadkarlıqdan sonra ram edilir, beləliklə, onların təsərrüfat işlərində
yeri müəyyənləşdirilirdi.
Nəhayət, sıra Qara Dumana gəlib çatdı. Obanın bütün başıpapaqlıları dövrə vuraraq meydançanın ətrafında oturmuşdular. Dörd təcrübəli minici, nəhayət, Qara
Dumanı yumşaq peyinlə örtülmüş sahəyə gətirdi. Qara
Duman içəridən çıxar-çıxmaz başını yuxarı tutaraq şahə
qalxdı və gurultulu bir səslə kişnədi. Onun bir hərəkətiylə sağdan və soldan atın boynundan tutmuş minicilərin
166

ayaqları yerdən üzüldü. Dörd nəfər cüssəli gənc Qara
Dumanın boynundan asılı vəziyyətdə qalmışdı. Ancaq
onlar əllərindəki kəndirin ucunu əsla buraxmaq fikrində
deyildilər. Qara Duman başını sağa-sola yırğaladı. Minicilər ləngər vuraraq yelləndilər. Nəhayət, at ayaqlarını
yerə endirdi. Gənc ayğırın bu gücü və cəsur hərəkəti,
onun gözəlliyi hamının qəlbini coşdurmuşdu. Birdən-birə alqış sədaları ətrafa yayıldı. Bu alqışlar, əhsən nidaları
Qara Dumana ünvanlanmışdı. Hamının üzündə bir həsəd, bir maraq, bir təbəssüm var idi. Elə minicilər də heyrət və təəccüblə gülümsəyərək ətrafdakılara baxır, sanki
“siz də gördünüzmü, bu ayğır bizi havada necə uşaq kimi yellədirdi” demək istəyirdilər. Ətrafı çəpərlənmiş xüsusi ağılda Qara Dumanla ilxıçıların möhtəşəm tanqosu
davam edirdi. Gənc ayğır ilxıçıları asanlıqla o tərəf-bu tərəfə fırladır, ayaqlarını yerdən üzürdü. Sonra isə ayaqları
yerə dəyər-dəyməz ilxıçılar Qara Dumanı dayandırmağa
çalışırdılar. Məqsədləri atı sakitləşdirən kimi onun başına yüyən keçirmək və belinə yəhər qoymaq idi. Əgər heç
olmazsa yüyən keçirə bilsələr, yavaş-yavaş onu ram etməyə nail olacaqdılar. Ancaq belə görünürdü ki, bu, çox
çətin başa gələcək. Bir xeyli əlləşdikdən sonra bir nəticə
əldə etmədiyini görən baş ilxıçı boğmaq əmri verdi. İlxıçılar iki tərəfdən atın boğazına salınmış kəndirin siyirt167

məsini əllərindən buraxdılar. O biri ucundan isə möhkəmcə yapışdılar. İndi Qara Duman hərəkət edib kəndirdən qurtarmaq istədikcə ilgək onun boynunu daha çox
sıxır, nəfəs borusunu daraldırdı. Elə boğmaq da buna deyirdilər. Belə vəziyyətdə at huşunu itirərkən bundan istifadə edərək gemi ağzına verib, yüyəni başına keçirirdilər. Sonra isə yəhəri atın belinə qoymaq nisbətən asanlaşırdı. Ancaq yəhərdən qabaq adətən atın belinə içərisinə
qum doldurulmuş ağır xurcunlar atılırdı. At bu ağırlığa,
yəni belində yük daşımağa, bir növ, alışdırılırdı. Bu ilk
mərhələdən sonra xurcun yəhərlə əvəzlənir, yaxud elə
minici çılpaq şəkildə atı minirdi. Xeyli müqavimətdən
sonra, nəhayət, Qara Duman səndələməyə başladı və çox
çəkmədən yıxıldı. Bu an nəfəsi kəsilib ölməklə sağ qalmaq arasındakı həlledici andı. İlxıçılar bunu bildikləri
üçün dərhal ilgəkləri boşaltdılar. At nəfəs almağa başlasa
da, beyninə bir qədər oksigen getmədiyi üçün hələ şüuru
özünə gəlməmişdi. Elə bu məqamdaca ilxıçılar cəld tərpənərək yüyəni atın başına keçirdilər. Qara Dumanın
özünə gəlməyi çox çəkmədi. Ayılar-ayılmaz ağzında qəribə, tanış olmayan bir dad hiss etdi. Əvvəlcə bir şey başa
düşmədi. Toparlanıb ayağa qalxdı. Elə ayağa qalxanda
da ağzındakının gem və başındakının yüyən olduğunu
anladı. Məhz nifrət etdiyi bu dəmir parçası ilə atların necə idarə olunduğunu qulun vaxtından gördüyü üçün
168

onu ağzında hiss edəndə dəhşətə gəldi. Birdən-birə gözlərinə qan gəldi. Dəli olmaq dərəcəsinə çatmışdı. Qəflətən başını dikəldərək şahə qalxdı. İlxıçıların ayaqları yenə yerdən üzüldü. Vargücü ilə irəli cumdu. Artıq ağılın
taxta çəpərlərinin nə qədər hündür, yaxud alçaq olduğunu hesablamadan onun üzərindən irəli atlanmağa qərar
verdi. İlxıçılar bunu fərq edincə yüyəni əllərindən buraxdılar. Qara Duman hiss edirdi ki, azadlığa qovuşmaq
üçün bu hündür çəpərin üzərindən atlayıb keçməlidir. O,
sürətlə çəpərə yaxınlaşdı, əzələli dal ayaqlar yay kimi yığılaraq bu ağır cüssəni irəli atdı. Ön ayaqları çəpəri aşaraq irəli keçdi. Ən çətini də elə bu idi. Yıxılmaq təhlükəsi,
demək olar ki, geridə qalmışdı. Tam ağıldan xilas olarkən birdən-birə yüyənin ucu ağılın dirəyinin başına dolaşdı. Sanki güclü bir əl Qara Dumanı geriyə çəkdi. Gənc
ayğır göydə fırlanaraq yerə düşdü. Aldığı ağır zərbədən
nəfəsi tıxandı. Buna baxmayaraq tez də özünə gəldi.
Ayağa qalxmaq istəyəndə ucu ağılın dirəyinə ilişmiş yüyən başından sürüşüb çıxdı. Elə buna bənd imiş kimi at
yerindən götürüldü. Hamı heyrətlə bu cəsur atın hərəkətlərini izləyir, hadisənin nə ilə qurtaracağını gözləyirdi. At çöllüyə tərəf üz tutarkən ağılın ətrafında olan atlı
kəməndatanlar ona aman vermədilər. Bu ayğırı əldən
buraxmaq olmazdı. Çünki onun xamını indi çıxarmasalar, yaralı heyvan kimi azğınlaşacaq, insanlara aqressiv
169

davranaraq zərər verəcəkdi. İndi, məhz indi bu ayğır
ram edilməliydi, başlanan iş sona çatdırılmalıydı. Yenidən kəməndlər Qara Dumanın boğazına keçirildi. Və at
tövləyə çəkildi. Baş ilxıçı “Daha bəsdir, çox incitmək olmaz, onu içəridə bir-iki gün ac və susuz saxlayın, sonra
yenidən işimizi davam etdirərik” dedi.
***
İlxı çölə buraxılmış, təsərrüfat işləri və gökbörü oyunu üçün ayrılmış atlar bəslənmək üçün oba gənclərinə
verilmişdi. Bir neçə gündən sonra mövsümi işlər başlayacaq, oba camaatının işi başından aşıb-daşacaqdı. Ona
görə də vəzifələr ən xırda detallarına qədər bölüşdürülmüşdü. Məlum olmuşdu ki, bu il, demək olar, təsərrüfat
işlərində atlara ehtiyac olmayacaqdı. Çünki onların gördüyü bütün işləri kolxoz tərəfindən alınmış yeni texnika
və maşınlar görəcəkdi. Elə bu arada da iki gün ərzində
ilxının bir neçə yüz hektar əkin sahəsini dırnaqları ilə
tapdalayaraq sıradan çıxardığı məlum olmuşdu. Sözsöhbət gəzirdi ki, kolxoz sədri bu hadisədən bərk əsəbiləşmiş, atların sayının ciddi şəkildə azaldılması barədə
düşünmək üçün zootexnik və baytarlara xüsusi tapşırıq
vermişdi. Elə yaşlı və təcrübəli təsərrüfatçılar da bu təklifi dəstəkləmişdilər. Çünki texniki vasitələrlə təsərrüfat
170

işləri daha rahat və tez görülürdü. Ayrıca, atların saxlanılması kolxoza əlavə xərclərə başa gəlirdi. Ümumi rəy
belə formalaşırdı ki, hətta ilxını tamamilə ləğv edərək minik üçün cəmisi bir neçə at saxlamaqla kifayətlənmək
olar. Bu söz-söhbət ən çox gəncləri narahat edir, onların
atlarla bağlı xəyallarını alt-üst edirdi. Əgər ilxı olmasaydı, bəs qədimdən bəri atlarla oynanılan oyunlar necə oynanılacaqdı? Bəs oba toylarında yastıqqaçırma adəti neçə
olacaqdı? Cirit, çovqan... bəs bu oyunların doğrudan da
sonumu gələcəkdi?! Bu söz-söhbət yeniyetmələr üçün əsl
qarabasmaya çevrilmiş, gecələr belə onların yuxusunun
ərşə çəkilməsinə səbəb olmuşdu. Yeganə ümidləri o idi
ki, deyilənlər hələlik sadəcə söz-söhbət idi... Qarşıdakı
günlərdə onlar Qara Dumanın xamının çıxarılmasını izləyəcək, bu il də sevə-sevə gökbörü oyununa qatılacaq,
ruhlarını oxşayıb onlara zövq verən bu oyunlardan mənəvi qida alacaq, doyunca nəşələnəcəkdilər.
... İki gün sonra yenidən hamı meydançaya yığışaraq
Qara Dumanın xamının çıxarılmasını gözləyirdi. İlxıçılar
tövlənin qapısını açaraq atı ağılın içərisinə gətirdilər. Qara Duman bu gün nisbətən sakit görünürdü. Ancaq bununla bərabər bir qədər süst olsa da, yerişindəki vüqar
və əzəmət tam mənada hiss edilirdi. İlxıçıların aldadıcı
hərəkətlərinə reaksiya vermir, bir növ, enerjisini boşa
171

xərcləmir, ciddi şəkildə nəsə etmək istəyəndə isə sərt hərəkətlə qarşısını alırdı. İki günlük aclıqdan sonra, deyəsən, çox da ciddi dəyişiklik olmamışdı. Qara Duman əsla
ram edilməyəcək kimi görünürdü. Bir neçə saatlıq cəhddən sonra ilxıçılar xəsarət almasın deyə baş ilxıçı atı yenidən tövləyə göndərdi. Tapşırıq verdi ki, gənc ayğır dar
bir çərçivə içərisinə salınsın. Sonra ehtiyatla çərçivənin
yan ağacları heyvanı sıxışdıracaq qədər bir-birinə yaxınlaşdırılsın. Daha sonra isə içərisinə qum doldurulmuş
xurcun yantay edilərək atın belinə aşırılsın. Bir neçə saatdan sonra isə qumun üzərinə vaxtaşırı su əlavə edilsin
ki, islanmış qum daha da ağırlaşsın. Sutka başa çatdıqdan sonra at yenidən xamı çıxarılmaq üçün ağılın içərisinə gətirilsin. Ancaq bu dəfə ağılın içərisində əkə, rahat və
cüssəli atlardan biri yəhərli yüyənli hazır olsun. Qara
Duman ağıla daxil olarkən həmin atı ilxıçılardan biri minərək Qara Dumana, bir növ, atın minildiyi nümunəsini
göstərsin. Bəlkə bu zaman atda bir psixoloji dönüş yaratmaq mümkün ola. İlxıçılar belə də etdilər. Tövlədən çıxarılan Qara Duman olduqca yorğun görünürdü. İçinə
qum doldurulmuş böyük və ağır xurcunlar atı əldən salmışdı. O, ağır-ağır irəliləyir ləngər vururdu. Yəhərlənmiş
ata bir neçə dəfə Qara Dumanın gözünün önündə ağılın
içərisində dövrə vurduruldu. Sonra isə ilxıçılardan biri
onu mindi. Bir neçə dövrə də vurulduqdan sonra Qara
172

Dumanın boğazında olan kəndir atlıya verildi. O, xeyli
müddət Qara Dumanı yedəyində ağılın içərisində gəzdirdi. Bundan sonra yenidən Qara Dumanı yüyənləmək
istədilər. Belində olan ağırlığın altında at artıq şahə qalxa
bilmir, çevik müqavimət göstərə bilmirdi. Sadəcə qüvvətli boynu və başı ilə sərt hərəkətlər edir, gemi ağzına
əsla almaq istəmirdi. Xeyli çalışdıqdan sonra, nəhayət,
yüyən gənc ayğırın başına keçirildi. Cansıxıcı bir mənzərə yaranmışdı. Yaşlılar məmnunluqla gülümsəyərək,
axır ki, atın ram olunduğunu düşünürdülər. Bu məğrur
dayın ram edilməsi isə əsla gənclərin ürəyincə olmamışdı. Hər nə qədər Qara Dumanı minərək çapmaq onların
arzuları olsa da, gənc ayğırın bu vəziyyətə düşməsi gənclərin ürəyini ağrıdır, qürurlarına toxunurdu. Oktar, Səncər və Kəngər bir tərəfdə durub yaranmış vəziyyəti ürək
ağrısı ilə izləyirdilər. Onların sevimli ayğırları, uğrunda
savaşdıqları, qonşu kəndin gəncləri ilə cəng etdikləri, atların ən gözəli Qara Dumana gözlərinin önündə əzab verilir, onlarsa sadəcə susurdular. Əlacsız və çıxılmaz vəziyyət onlara acizliklərini hiss etdirir, atı xilas etmək
üçün düşündürürdü. Nəhayət, Oktar heyvanın daha çox
əzab çəkməyinə dözməyərək baş ilxıçıya yaxınlaşdı. Səsi
titrəyə-titrəyə: “İlxıda o qədər at var ki, bəlkə bunu buraxasınız getsin, əvəzinə başqa at tapılar...” dedi. Baş ilxıçının cavabı isə konkret oldu. “Oğlum, onsuz da yaxında,
173

atlar kökələr-kökəlməz ət kombinatına göndəriləcəklər.
Kənddə cəmi bir neçə at saxlanılacaq. Heç insafdandırmı
ki, bu cür yaraşıqlı, safqanlı Qarabağ atını da ilxı ilə birlikdə ət kombinatına göndərək?! Xamı çıxarılıb minilsə,
onu obada saxlaya bilərik. Yoxsa mən də əslində onun
damazlıq ayğır kimi minilməsinin əleyhinə idim. Lakin
vəziyyəti görürsən, Qara Dumanın taleyi onun öz əlindədir. Ya ram olub kolxoza xidmət edəcək, ya da dəlilik
edib axırda kolbasa istehsalı üçün ət kombinatına göndəriləcək.” Oktarın içindən qəzəb fışqırır, gözlərində üsyan
alovları görünürdü. Bunu hiss edən qoca baş ilxıçı dilləndi: “Hə... oğlum, gözlərin heç qaynamasın, bilirəm, atları
çox sevirsən, elə mən də bu heyvanları çox sevirəm. Əcdadlarımız bu heyvanların üzərində doğulub, böyüyüb,
elə atların belində də qocalıb ölüblər. Ulu əcdadımız Alp
Ər Tunqa deyib ki, "At irgə an dağ gibi goggə ay", yəni
göy üçün ay nədirsə, igid üçün də at odur. Bu sözü yadında yaxşı saxla. At əcdadlarımızın həm ərzağı, həm
evi, həm qanadı, həm gücü, həm qardaşı, həm yoldaşı,
həm nəqliyyat vasitəsi, həm çörəyi, həm suyu olub. Əcdadlarımız günlərlə ac qalanda atın damarını çərtərək
onun qanından içib həm aclıqlarını, həm susuzluqlarını
yatırıblar. Qarı düşmənin mühasirəsindən, bax, bu atların güclü ayaqları sayəsində qurtula bilirlər. İgidin atı
174

döyüşdə onunla bərabər döyüşüb. İnsan kimi dostu düşməndən seçib, ağzı ilə düşmən başını qoparıb, təpiyi ilə
yadellilərə qan uddurub. Sahibi yaralanıb belindən düşəndə başının üstündən aralanmayıb, onu düşməndən,
vəhşi heyvanlardan qoruyub. Dədəm Qorqudun keçi
başlı Keçər atı, toğlu başlı Toru ayğır Bamsı Beyrəyin
Bəngi Bozu, Atillanın Şimşəyi, Koroğlunun Qır atı, Şah
İsmayılın Qəmər dayı, Nəbinin Boz atı, Gül Təkinin AkAzman atı, Qazan xanın Akbüzəsi, Alpamışın Bayçibozu, Çalquyruğu, Qara Günənin Göy bədövü, Osman Qazinin Sisli Kiri, Qazan xanın Qonur Azı, Manasın Ak-Kulası, Kıl-Ceyranı, Dündarın Təpəl qaşqası, Gökcə xanın
Təkəsi, Cığatay xanın Qonur-Bayı, Bozrağı, Battal Qazinin Aşkarı… daha neçə-neçə safqanlı atımız igidlərimizə,
qəhrəmanlarımıza qardaş olub. Bir türk, bir qılınc, bir at
üçü bir yerdə artıq bir dövlət sayılıb. Elə bilirsən atların,
ilxının dağıdılması məni ağrıtmır?! Son sözləri söyləyərkən qocaman ilxıçının səsi titrədi, gözləri doldu. Dərindən bir nəfəs alıb azacıq toxtadı. Sonra yenidən davam
etdi. – Bax, oğlum, sənin adın Oktardır. Bu adı atan sənə
qoyanda mən çox sevindim. Çoxdandı obamızda belə
adlar qoyulmurdu. Oktar ulu əcdadımız, sərkərdələr sər-

175

kərdəsi, qəhrəmanlar qəhrəmanı, igidlər igidi Atilla babamızın əmilərindən50 birinin adı idi. Hiyləgər düşmənlər ulu sərkərdəmizi zəhərlədikdən sonra dövlətimiz dağıldı. Hərə bir tərəfə, kimi Romaya, kimi geriyə – Ötükənə, kimi Qobiyə, kimi Bizansa üz tutdu. Oktar isə bir qılıncı, bir atı ilə Qafqaza gəldi. Burada təkbaşına dövlət
qurdu. Adı bu gün də Oxdar, Oxcu, Oxcuoğlu və s. kimi
neçə-neçə kəndimizin, obamızın adında yaşayır, elə Oktar da oxçu deməkdir. Ulu əcdadımız Çingiz xan da böyük oğlu Cucinin oğlu Batıya sadəcə atını və qılıncını vəsiyyət etmişdi. Bilirdi ki, əsalətli bir türkün dövlət qurması üçün ona bir yaxşı at və bir yaxşı qılınc bəs edər.
Batı xan da elə bir at və bir qılıncla Qızıl Orda kimi möhtəşəm bir dövlət qurdu. Türk atı, at türkü şöhrətləndirib.
Onlar bir-birini yaşadıblar. İndi Qara Dumanın bu vəziyyətinə ürəyim ağrıyır, bu damazlıq ayğıra əzab verilməsinə qəlbim sızıldayır. Ancaq başqa çıxış yolumuz yoxdur. Onun yaşaması, ömrünün bir neçə il uzanması üçün
minilməsi lazımdır. Heç olmasa, mən dünyadan köçüb
Hun imperatoru Atillanın atasının adı Boncuk (muncuk) idi. Boncuğun qardaşlarının adları isə Rua, Aybars və Oktardı. Hökmdar Rua
özündən sonra hakimiyyəti oğluna deyil, üstün keyfiyyətlərini nəzərə
alaraq qardaşı oğlu Atillaya verir. 453-cü ildə Atillanın ölümündən sonra əmisi Oktar (yəni oxçu) Azərbaycana gəlir. Bu gün Zəngəzurda,
Göyçədə, Naxçıvanda olan Oxçu, Oxdar kimi yer və çay adları Oktarın
adı ilə əlaqədardır.
50

176

gedənədək adını sadaladığım əsalətli atlarımızın nəslinin kəsilməsini görməyim. Ona görə də neçə gündür cidd-cəhdlə bu tərs dayın xamının çıxarılmasına çalışıram.
Sən bilirsənmi onun belinə yüklənmiş xurcundakı yük
əslində, elə bil ki, mənim ürəyimdən asılıb... Başa düşdünmü?..”
... Qocaman ilxıçının bu kədərli və acizanə monoloqu
Oktarın ürəyini parça-parça etdi. Dostları Səncər və Kəngərə doğru döndü. Üçü də ürəklərində Qara Dumana
yalvarmağa başladı... Nə olar... Nə olar, Qara Duman, sakitləş, qoy yüyəni başına vursunlar, qoy yəhəri belinə
qoysunlar, itaət göstər, təki sənə bir şey olmasın. Təki sən
yaşa! Elə bu dəmdə bayaqdan bəri süst vəziyyətdə ilxıçının yedəyində gəzən Qara Duman ətrafdakıların sayıqlığını itirdiyini hiss etdi. Birdən-birə var gücünü toplayaraq şahə qalxdı. Belindəki cəhənnəm yükü sürüşüb düşdü. Kəndir ilxıçının əlindən çıxdı. Qara Duman çəpərin
üstündən atılaraq sürətlə uzaqlaşdı. Heyrətdən hamı
donmuş, səssiz-səmirsiz bu cəsur və yaraşıqlı atın arxasınca baxırdı.
... Qara Duman kənd evlərinin qurtaracağına qədər
qaçdı. Birdən-birə dayanaraq geriyə baxdı. Onu təqib
edən yox idi. Dal ayaqlarının üzərində şahə qalxaraq kişnədi. Ön ayaqları ilə havanı döyəcləyərək insanları hədələdi. Onun bu halı Oktara iki il öncəki hadisəni xatırlatdı.
177

İki il bundan əvvəl Qara Duman hələ dayça olarkən eyni
hərəkəti etmiş, anasını mindiyi üçün Oktarı hədələmişdi.
Bu dəqiqələrdə Oktar bu sevimli ayğırı qucaqlayıb alma
gözlərindən öpmək, onunla danışıb dərdləşmək, onu tərifləyib şəninə nəğmələr söyləmək istəyirdi.
***
Baş ilxıçı heyranlıq və mərhəmət ifadə edən baxışları
ilə Qara Dumanı izləyir, onun hər hərəkətinə diqqət yetirirdi. Gənc ayğır şahə qalxıb havanı döyəcləyəndə gülməkdən özünü saxlaya bilmədi. “Nə qədər əsalətli, nə
qədər məğrur bir heyvandır... Təmizqanlı nəslinin ən gözəl örnəklərindən biridir. Hə... belə atlar ilxıda həmişə tapılmır, zaman-zaman sanki yeni nəslə əcdadlarının saf
qanını ötürmək üçün gəlir, sonra isə xeyli müddət yox
olurlar. Belə atlar nəslin davamının və safqanlılığın xilaskardırlar. Bu tarixi missiya indi Tanrı tərəfindən Qara
Dumana verilib. Onu qorumalıyıq, göz bəbəyi kimi qorumalıyıq. Yoxsa... yoxsa...” deyərək ilxıçı bir ah çəkdi…
Sonra Oktar və dostlarına tərəf döndü... Sanki deyəcəyi
sözü dilinə gətirməkdən qorxurmuş kimi susdu... Gözlərini atın çaparaq getdiyi səmtə zilləyərək bir xeyli beləcə
dayandı. Sonra yenidən bir ah çəkib söhbətə başladı...
“Hə, əzizlərim! Qara Duman məni kövrəltdi. Yaşımın nə qədər olduğunu və bu yaşın nə demək olduğunu
178

bəlkə də siz bilməzsiniz. Ancaq indi sizə söyləyəcəklərimi yadınızda yaxşı saxlamalı və yaxşı anlamalısınız. Bizim Qarabağ atları ilə Axaltəkə atları eyni boydan, eyni
soydandırlar. Elə ilxımızda olan Axaltəkə, Qarabağ və
Dilboz atları əslində hamısı bir nəslin dölləridir. Dünyada olan bütün atların da əcdadı elə Axaltəkə atlarıdır.
Qədim zamanlarda atı bizim əcdadlarımız əhliləşdiriblər. Elə ilk minicilik sənəti də, atları yarışdırmaq ənənəsi
də əcdadlarımız tərəfindən qoyulub. Aşqabad şəhəri yaxınlığında aparılan arxeoloji qazıntılar da sübut etmişdir
ki, minicilik sənətini türklər kəşf ediblər. Obamızda sevilə-sevilə oynadığımız atlı oyunları da elə əcdadlarımız
düşünüblər. Şərqin böyük mütəfəkkiri Ömər Xəyyam
"Novruznamə" əsərində yazır ki, "heç kim atları tanımaqda, onların hünərini və ayıbını bilməkdə türklərə çata bilməz. Elə ona görə də qədim zamanlarda atlar türklərin
olduğu üçün dünyanın hökmdarı da türklər idilər". Bu,
türklərin tarixi və qəhrəmanlığını etiraf edən bir fikirdir.
Ancaq bu fikir həm də türklərin atla bağlılığını və dünyanı atla fəth etmələrini təsdiq edən bir fikirdir. Ömər
Xəyyam bunu bildiyi üçün elə atlar haqqında da həmin
əsərində yazır: "Dördayaqlıların heç biri atdan üstün deyildir. O, bütün otyeyənlərin şahıdır". Doğrudan da atlar
həm insan oğlunun ən yaxın köməkçisi, həm sirdaşı
179

olub, həm də bəşər mədəniyyətinin inkişafına, dövlətlərin qurulmasına, insan cəmiyyətinin formalaşmasına,
xalqların bir-birini tanımasına, mədəniyyət ünsiyyətinin,
alış-verişin yaranmasına, bir sözlə, hazırkı bəşər sivilizasiyasının bu günə gəlib çatmasına böyük xidmətlər göstəriblər. Son 150 ildə isə maşının ixtirası ilə atların öz tarixi missiyası yeni texniki vasitələr hesabına tədricən
məhdudlaşmağa başlayıb. Ötən əsrin 50-60-cı illərindən
sonra isə onlara tələbat ciddi şəkildə azalıb. Yəni insan
oğlu son əlli-altmış ilə qədər əldə etdiyi bütün nailiyyətlərə görə, başqa sözlə, on-on iki min illik dövlətçilik tarixinə görə atlara borcludur. Ona görə də atların qədrini
bilməli, onlar qarşısında tarixi borcumuzu, vicdan borcumuzu ləyaqətlə yerinə yetirməliyik. Düz onların bizə ləyaqətlə xidmət etdiyi kimi... Hə, övladlarım! Əcdadlarımız bir zamanlar dünyanın sahibi idilər. Onlar dünyanı
həm də atı əhliləşdirə bildiklərinə görə, minicilik sənətini
kəşf etdiklərinə görə fəth edə bilmişdilər. Elə şalvar da
atı minmək üçün düşünülmüş xüsusi qiyafətdir. Onu da
əcdadlarımız, qandaşlarımız olan uyğur türkləri kəşf ediblər. Ən qədim şalvar Doğu Türküstanda tapılıb. Onun
3-4 min il yaşı var. Çəkməni də at minmək qiyafəti kimi
biz kəşf etmişik. Diqqət etsəniz, bu gün dünyanın ağası
olan xalqlarını – ingilislərin, şotlandların, fransızların
180

milli geyimlərində şalvar yoxdur, ətək var. Çünki qədimdə onların atları olmayıb. Ətəklə at minmək olmaz. Elə
farsların, ərəblərin də qədim milli geyimlərində şalvar
yoxdur. Şalvar atlı xalq olan türklərə məxsus geyimdir.
Azad ruhlu babalarımız azad ruhlu atların belində çaparaq dünyanı dolaşır, xoşladıqları, sevdikləri yerləri özlərinə vətən seçirdilər. Günlərin bir günü indi yaşadığımız
bu yerlərdə də məskunlaşıb, bu bakirə yerlərin əzəli sakinləri oldular. Burada dövlət qurub artıb-törədilər. Əlbəttə ki, onlarla bərabər atlar da çoxalmağa başladılar.
Vətənimizin coğrafi şərtlərinə uyğun olaraq həm əcdadlarımız, həm də atları yeni coğrafiya və relyefin şərtlərinə
adaptasiya olunmağa başladı. Beləcə də ucsuz-bucaqsız
çöllərdə, düzənliklərdə saatlarca qaçan, əsrlərlə əsən ruzgara qarşı meydan oxuyan, küləklə yarışan, uca boylu,
uzun ayaqlı Axaltəkə atlarımız burada dağlıq və meşəlik
ərazilərdə tədricən, yüzilliklər ərzində yeni keyfiyyətlər
əldə etməyə başladılar. Bir az boyları qısaldı, çünki dar
dağ keçidlərindən və meşələrdən keçməli idilər, bir az
sürətləri azaldı, çünki tam sürətlə qaçmaq üçün ucsuzbucaqsız çölləri və səhraları yox idi. Bunun əvəzində manevrlər etməyi öyrəndilər. Çünki tez-tez qarşılarına
ağaclar, çaylar, dağ keçidləri çıxırdı. Bu mürəkkəb relyefdə və coğrafiyada rahat yaşamaq üçün yeni keyfiyyətlər
181

əldə etdilər. Çəkiləri azaldı, boyları qısaldı, ancaq əraziyə, coğrafi şərtlərə tam uyğunlaşdılar. Yeni keyfiyyətlə
bərabər yeni ad və yeni şöhrət də qazandılar. Qarabağ
atları kimi tanındılar: Qarabağ cinsinin qardaşları Dilboz
atları isə ("Dilboz" farsca cəsur, ürəkli deməkdir) Qarabağımıza nisbətən daha düzəngah ərazidə, Kür ovalığı və
Qaraçöp, Qarayazı düzlərində formalaşdığı üçün uca
boylarını nisbətən mühafizə edə bildilər. Ona görə də onların boyu Qarabağ atlarının boyuna nisbətən 2-3 sm böyük olur. Ancaq hər ikisi Axaltəkədən törəmədirlər. Yəni
safqanlı Axaltəkənin Qafqaz qolu hesab edilirlər.
Bəzən Dilboz atlarına Dəliboz (Rus mənbələri “Deliboz” yazır) da deyirlər. Bu atların rəngi də əsas etibarilə,
Qarabağ atlarının qızılı-qırmızı rəngindən fərqli olaraq,
boz və onun müxtəlif çalarlarında olur. Ona görə də boz
çalarların hamısına ayrıca ad vermək mümkün olmadığı
üçün bu atlara elə dəliboz atlar deyirlər. Bu zaman həm
də "dəli" sözü ilə atların hünərli, güclü olmasını ifadə etmiş olurlar. Bozun çoxsaylı çalarlarına uyğun olaraq atları Bəngi Boz, yəni qəmbər daşı rənginə oxşayan boz
(qədim türklər "bəngi", yaxud "məngu" sözünü həm də
əbədiyaşar daş mənasında işlədirdilər), Bənli Boz, yəni
xallı boz (bən-xal deməkdir. Arxaik türkcədə və bugünkü Anadolu türkcəsində), Qəmər-Boz, yəni ləkəli ayı xatırladan boz, Qızgül Boz, yəni qırmızıya çalan boz, Sisli
182

Boz, yəni qatı dumanı xatırladan boz, Bozrax, yəni tündboz, Qır Boz, yəni açıq-sarıya çalan boz və s. Dilboz atları
bu qədər rəng çalarlarının hamısına malik olduqları
üçün bəzən onlara dəliboz deyilir. Çünki bozun çalarları
insanı dəli edəcək qədər, ad qoyulmayacaq qədər çoxdur. Bundan başqa, Dilboz atları daha çox döyüş atları
olduqları üçün özlərini istənilən dayanıqlı, yaxud hərəkətdə olan maneəyə çırpacaq qədər cəsurdurlar. Çünki
atlardan döyüş zamanı bu, tələb olunur. Qarabağ atlarının son nəsli ov etmək üçün yetişdirlidiyi üçün bu məsələdə dilbozlardan bir qədər geri qalsalar da, qısa təlimdən sonra dərhal onu mənimsəyirlər. Ona görəki, genetik hafizələrində və əzələ yaddaşlarında hələ də döyüş
atı olmaları unudulmayıb.
Ancaq Dilboz atlarını böyük türk sərkərdəsi və
hökmdarı Nadir şah Ovşarla da bağlayanlar var. Rəvayət
edirlər ki, bu at Nadir şahın Qazax rayonunun Xanlıqlar
kəndində (indiki Musaköy) Əbdürrəhman adlı bir sakinə
bağışladığı damazlıq ayğırdan törəyən atlardır. İstəyirəm ulu babalarımızdan eşitdiyim bu heykayəti də sizə
danışım ki, unudulmasın. Deməli, siz bilməlisiniz ki, Nadir şah Ovşar 5 min illik dövlətçilik tariximizdə ən böyük
türk imperiyalarından birini qurmağı bacaran istedadlı
dövlət xadimi, cəsur sərkərdə, böyük düşüncə adamı və
həm də atlara xüsusi sevgisi ilə seçilən at yetişdiricisi
183

olub. Uşaqlıqdan ömrünün sonuna qədər iki şeyin ən
yaxşısını əldə etməyi sevib. Bir yaxşı yemişi (qovun), bir
də yaxşı atı. Qovun sevgisi onun uşaqlıq illərini keçirdiyi
Xorasan vilayətinin Dərgəz və doğulduğu Dəstgird kəndində olduqca dadlı qovunların yetişdirilməsiylə, at sevgisi isə qanında axan əsl qanın saf türk qanı olması ilə
əlaqədardır. Ovşarlar Nuhun oğlu Yafəsin, onun oğlu
Türkün, onun oğlu Oğuzun və nəhayət, onun oğlu Yıldız
Alpın soyundan gəlirlər! Nadir o qədər iri cüssəli doğulur ki, nadirən belə uşaq dünyaya gəldiyi üçün adını Nadir qoyurlar. Südlə doymadığı üçün ona iki dayə tuturlar. 10 yaşı olanda gecə-gündüz at belindən enməzmiş.
Bir gün ov zamanı bir çöl qulanını o qədər qovur ki, sevimli atı çatlayıb ölür. Nadir atın yəhər və yüyənini götürüb geri qayıtmalı olur. Yorğun halda gedərkən yolda
bir qocyala rastlaşır, qoca ona su verərək bir xeyli müdrik
sözlər söyləyir və gələcəkdə o sözlərə əməl etməsini istəyərək ona Nadiri-dövran deyir. Nadir yoluna davam
edərək çatdığı bir kəndin ilk daxmasının qapısını döyür
və qapını açan qarıdan yeməyə çörək istəyir. Qarı Nadiri
diqqətlə süzərək içəri dəvət edir və ona Nadiri-sahib-qərani dövran deyə müraciət edir. Nadir isə deyir ki, o, sadəcə Dəstgirdli İmanqulunun oğlu Nadirquludur, sahibi
– dövran – filan deyil. Qarı isə cavabında deyir ki, indicə
184

yuxuma İlyas (Xızır) peyğəmbər girmişdi, dedi ki, Nadirin istiqbalından gəlirəm bir azdan qonağın olacaq. Və
dərhal durub yeganə keçisini kəsərək Nadirə yemək hazırlayır. Bir qədər sonra qarının oğlu evə dönür və öz atını Nadirə verərək yola salır. Nadirsə bunu unutmayacağını söyləyərək öz obasına üz tutur. Bax, övladlarım, bu
epizodu yadınızda saxlayın, çünki bənzər hekayə Nadir
şah olandan sonra bizim Qazaxda da təkrarlanacaq.
Nadir obaya yaxınlaşanda görür ki, 10-12 türkmən
atlısı ətraf obaları yağmalayıb çoxlu mal-davar, çoxlu at,
çoxlu əsir aparır. Elə uzaqdanca sərrast atışla quldurların
dördünü öldürür, qılıncla ikisini ağır yaralayır, qalan atlılar qaçıb canlarını qurtarırlar. Nadir əsirləri azad edir,
qəniməti ədalətli bölüşdürür və bayaq dediyimiz qarıya
500 qoyun və 10 at göndərir. Aradan illər keçir. Bu cəsur
və igid Nadirqulu 1736-cı ildə Muğanda, Arazla Kürün
qovuşdiuğu yerdə qurultay çağırıb mart ayının 8-də şah
seçilir. Burada onun şahlığını qəbul edənlər sırasında
Kartli (indiki Gürcüstan) hakimi David də var idi. Ancaq
o, zahirən İslamı qəbul edib Əli Mirzə Xan olsa da ürəyində elə xristian idi. Ona görə də zaman-zaman açıq və
gizli şəkildə müsəlmanlara və elə Nadirin özünə də arxadan zərbə vururdu. Baxmayaraq ki, Nadir şah onun hakimiyyətini tanımayan Gəncə bəylərbəyi Ziyad xan oğlunu Xorasana sürgünə göndərib Qazax və Borçalını da
185

Gəncə bəylərbəyliyindən ayırıb Davidə (Əli Mirzə Xan)
vermişdi, bu dönük yenə də hər fürsətdə Nadirə xəyanət
edirdi. Nadir isə belə şeyə əsla dözə bilmirdi. Çünki şah
seçilən zaman hər kəsə üç şərti əhatə edən xüsusi "Məzhərnamə" imzalatmışdı. “Məzhərnamə”, yaxud “Vəsiqənamə”yə görə, onun hakimiyyətini qəbul edənlər bu üç
şərtə əməl etməli idilər. Birincisi, hakimi-mütləq kimi
onun hakimiyyətini qanuni saymalı, hakimiyyətə iddia
edən Səfəvi soylu iddiaçıları cəzalandırmalı, ikincisi,
türk millətini bölən şiə məzhəbindən imtina etməli, 4 xəlifənin vaxtında olduğu kimi, məzhəbsiz sünnə ilə yaşamalı və nəhayət, üçüncüsü, ondan sonra Nadirin varislərini qanuni hakim kimi tanımalı idilər. David isə bunlara
riayət etmir, fitnə ilə məşğul olurdu. Bir dəfə də Nadir
şah Gəncədə olarkən Tiflisdə üsyan çıxır, yerli müsəlmanlar və şahın əsgəri alayı ziyan görür. Nadir şah bir
qədər ehtiyatsızlıq edərək 300 nəfərlik dəstə ilə Tiflisə üsyanı yatırmağa gedir və gürcülərə məğlub olur. Birtəhər
qaçıb canını qurtara bilir və Gəncəyə qayıdarkən yolda
taqətdən düşür. Gecə yaxınlaşdığı kəndin ilk evinin qapısını döyür və qapını açan Əbdürrəhman adlı ixtiyar ev
sahibi ilə aralarında belə bir dialoq yaşanır.
Salam, qonaq istəyirsinizmi?..
– Buyur, bala, qonaq Allah qonağıdır...
– Bəlkə yeməyə bir şey ola...
186

Ədürrəhman kişi qonağın qabağına elə indicə bişirdiyi isti südlü aşdan qoyur. Nadir çox ac olduğu üçün
dərhal bir qaşıq dolusu qaynar südlü aşı yemək istəyərkən ağzı yanır və cəld qaşığı geri qoymalı olur. Bunu görən Əbdürrəhman kişi deyir ki, bala, niyə Nadir kimi ütələnirsən (yəni tələsirsən), südlü aş qaynar yeyilməz, səbri
elə, bir az soyusun, yeyərsən. Nadir qaşığı yerə qoyur və
qoca mürgüləyən kimi dərhal oradan qaçaraq özünü
Gəncəyə yetirir. İki gün sonra qoşun çəkib Tiflisə gedir,
Davidi cəzalandırır, çoxlu qənimətlə geri qayıdarkən deyir ki, atları Musaköydən sürün. Kəndə xəbər yayılır ki,
şah gəlir. Əbdürrəhman kişi də daxmasının üstünə çıxıb,
əlini gözünün üstünə günlük edib diqqətlə şah gələn tərəfə baxır. Bir də görür ki, şah düz onun daxmasına tərəf
gəlir. Hamını maraq bürüyür. Nadir şah Əbdürrəhman
kişiyə yaxınlaşıb, ədəb-ərkanla salam verib onu tanıyıb
tanımadığını soruşur. Qoca da cavab verir ki, bəs niyə tanımayım, bala, sən o günü mənim qonağım idin axı. Nadir bundan məmnun olub soruşur ki, Əbdürrəhman kişi,
o ki məni xatırladın, səndən bir şey soruşsam düzünü deyərsənmi və bəli cavabı alır. Nadir şah soruşur ki, mən o
günü tələsib südlü aşla ağzımı yandıranda sən dedin ki,
bala, niyə Nadir kimi ütələnirsən, de görüm, onda mənim Nadir şah olduğumu bilirdinmi? Qoca dərhal “yox,
187

bilmirdim” cavabını verir. Nadir soruşur ki, bəs onda niyə elə dedin? Qoca cavab verir ki, mən eşitmişdim ki, Nadir şah bu boyda qoşun-ləşkəri Gəncədə qoyub, ütələk
300 nəfərlə Davidin üstünə gedib məğlub olub. Ona görə
qonağımın tələskənliyini, ehtiyatsızlığını ona bənzədərək elə dedim. Nadir şah müsahibindən doğru cavab aldığını görüb deyir ki, Ədürrəhman kişi, baxıram doğru
danışan adama oxşayırsan, səndən bir söz də soruşsam,
yenə doğru cavab verərsənmi və bəli cavabını alır. Nadir
şah soruşur ki, onda de görüm, mənim Nadir olduğumu
bilsəydin, məni Osmanlıya satardınmı, satmazdınmı? O
dövrdə Nadir şah Osmanlı ilə savaşdığı üçün Osmanlı
casusları hər yerdə Nadir şahı izləyirdilər və Nadir də
bunu bildiyi üçün Əbdürrəhman kişiyə belə sual verirdi.
Əbdürrəhman kişi də dürüst adam olduğu, üçün Nadirə
deyir ki, bəli, səni dərhal Osmanlıya satardım! Nadir
xeyli təəccüblənərək “Niyə, Əbdürrəhman kişi?” deyərək sual edir. Ədürrəhman kişi də deyir ki, çünki sən şiəsən, mən isə sünni, ona görə! Bu məqamda Nadir ətrafındakılara dönərək farsca deyir ki, "əcəb dilbozəst" yəni
çox ürəyindəki dilində olan, cəsur adamdır və dərhal fərmandarı çağırır. Hamı elə bilir ki, Nadir şah Əbdürrəhman kişinin kəlləsini alacaq, ona görə fərmandarı çağırdı. Nadir isə deyir ki, fərmanda yaz, bu gündən etibarən
188

Musaköy kəndi və ətrafındakı 7 para kənd Xanlıqlar adlandırılsın, Əbdürrəhman kişi Xanlıqların xanı təyin edilsin, bu kəndlərdən yığılan vergi, töycü Əbdürrəhman kişiyə verilsin! Hamı şahın fərmanını alqışlayarkən Nadir
yenə qocadan soruşur ki, var-dövlətdən nəyin var?
Ədürrəhman kişi deyir ki, vallah, şahım, bir keçim var,
onun südünü sağıram, südlü aşından sən də yemisən, bir
də iki toyuğum var, günaşırı yumurtlayırlar, mən də hər
gün birinin yumurtasını yeyirəm, var-dövlət adına olanım budur! Nadir şah bu dəfə baş mehtərini çağırır və
deyir ki, mənim öz atlarımdan bu kişiyə iki madyan, bir
ayğır seç gətir. Atları Əbdürrəhman kişiyə təhvil verib
deyir ki, bu atlar mənim özümün yetişdirdiyim döyüş atlarıdır. Çox qiymətlidirlər, onları artır, səni var-dövlət sahibi edəcəklər. Südlü aşını yemişəm, onu da halal et! Bu
hadisədən sonra Ədürrəhman kişinin adı Dilboz Əbdürrəhman, onun yetişdirdiyi cins atlar isə Dilboz atları adlandırılır. Dibozlar nəsli də, Dilboz atları da bu günə qədər qədim yurdumuz Qazax mahalında yaşamaqdadırlar. Əbdürrəhman kişi, doğrudan da, bu atları müstəqil
cins kimi yetişdirib, göz bəbəyi kimi qoruyub, günümüzə miras qoyub gedib! Övladlarım, mən Nadir şah, şah
babamız haqqında danışarkən onun böyük düşüncə adamı olduğunu ona görə vurğuladım ki, o, xalqımızı məzhəbə bölüb istismar edənlərin məzhəb silahını əllərindən
189

almaq istəyirdi. Bir millətin iki məzhəbi olmamalıdır,
Tanrı bizi əvvəlcə millət olaraq yaradıb, sonra bizə din
verib. Ona görə də biz, hər şeydən əvvəl, millətimizi, milli birliyimizi qorumalıyıq. Peyğəmbərimiz və 4 əsas xəlifə dövründə olmayan, sonradan İslamı bölmək, ən əsası
da türkü bölmək üçün uydurulan məzhəblərə inanmamalıyıq! Şahımız Nadir də elə bunu deyirdi. Atlara sevgini də, onlara qayğını da yenə əcdadımızdan öyrənməliyik. Ona görə də Dilboz atlar əslində Ovşar atlarının soyundan gəlir, Cənubi Azərbaycanda həmin atlara Dərəşur da deyirlər. Bu atların, elə Qarabağ atlarının da əcdadı isə Nisey atlarıdır, bu barədə yazan Strabon miladdan
öncə 8-ci əsrdən bəri Nisey atlarının öz şöhrəti olduğunu
qeyd edir. Nisey Cənubi Azərbaycanın Qaradağ əyalətinin yerləşdiyi ərazidir və elə indi də orada yaxşı atlar yetişdirilir, yaxşı saz çalınır, bütün qəhrəmanlıq dastanlarımız sinədəftər yaşadılır!
Dilboz, yaxud Dəliboz atları da elə Axaltəkə soyunun davamçılarıdır. Bir də belə deyirlər ki, Qarabağ atının atası, Dilboz atının isə anası ərəb atları olub. Bu isə
tamamilə nağıldır. Çünki VII əsrdə ilk dəfə bu torpaqlara
gələn ərəblər, özlərinin yazdıqlarına görə, buradan 60
min qızılı-qırmızı Qarabağ atları sürüb aparıblar. Cins
olaraq ərəb atları da elə Qarabağ atlarının yerli şəraitə
uyğunlaşmış və yeni keyfiyyətlər əldə etmiş formasıdır.
190

Elə Ərəbistan yarımadasında da atlar yerli iqlim şəraitinə
görə fərqli xüsusiyyətlər qazanıblar. Çöl və səhrada formalaşdıqlarına görə ərəb atları içərisində ən sürətli qaçanı bədəvi atlarıdır.
"Bədəvi" sözünün mənası ərəb dilində çöldə, səhrada yaşayan adam deməkdir. Elə bu ad da cins olaraq bədəvi atlarına verilib. Sürətinə və böyüklüyünə görə ərəb
atları arasında ikinci atlar Kəheylan atlarıdır ki, bu atlara
biz köhlən at deyirik. Kəheylan də elə ərəbcə ortaboy deməkdir. Bütün bu atların hamısının yaxın və uzaq əcdadları Axaltəkədir.
Əcdadlarımız atın ətindən ləziz yeməklər bişirib, südündən ən müxtəlif keyfiyyətli süd məhsulları hazırlayıb, gönündən çarıq və geyim vasitələri düzəldib, tükündən çovqan oynamaq üçün top toxuyublar. Yəni ingilislərdən çox-çox əvvəl topu da əcdadlarımız düşünüb. Sıx
toxunmuş yüngül cil otunun üzərini at quyruğu ilə ikiqat
dairəvi toxuyaraq top yaradıblar. Buna Azərbaycanda
kos da deyirlər. "Kos" sözü "yuvarlaq" mənasını verir.
Məsələn, nisbətən uca bitkiyə kol, kiçik və yuvarlaq olana bu gün də kos deyirik. Elə bazu sümüyünü ayaqla birləşdirən yuvarlaq sümüyə də topuq deyirik. Yəni topyumru, yuvarlaq deməkdir. Əcdadlarımız atı kəsib yeyər, ayaqlarının dərisini isə elə dairəvi şəkildə soyaraq
bir tərəfini tikərək qurudarlarmış. Qurumuş gön bardaq,
191

kuzə şəklini alarmış. Sonra ölçüsünə görə bu əşyadan
stəkan, su qabı, kuzə və s. kimi istifadə edilərmiş. Ən maraqlısı isə göndən düzəldilmiş belə qablardan qımız qabı
kimi istifadə olunmasıdır. Ulu babalarımız atın südünü
sağaraq həmin qablara yığırlarmış. Bir müddət keçdikdən sonra həmin qablarda olan mikroblar südün qıcqırmasına və tərkibində 10 faizə qədər spirt olan yağlı məhlulun əmələ gəlməsinə səbəb olarmış. Bu xüsusi metodla
qıcqırdılan qımız əcdadlarımızın ən sevimli içkisi olub.
Qımız xeyirli və güclü qida olmaqla bərabər, həm də
uzunömürlülüyün əsl dərmanı imiş. Ona görə də gəlib
getmiş ən böyük mütəfəkkirlərdən olan İbn Sina insanları müalicə edərkən tez-tez dərman kimi qımıza müraciət
edərmiş. Hətta atası buxaralı, anası bəlxli olan təmizqanlı
türk, böyük loğman İbn Sina qımızı "həyat iksiri" adlandırırmış. Bundan başqa, bu dahi təbib iflic, yaxud depressiya kimi xəstəlikləri də müalicə edərkən xəstələri
ayağı yalın çılpaq ata mindirməklə də müalicə edərmiş.
Hə... övladlarım, indi bildinizmi at nədir və mən Qara Dumanın arxasınca baxanda niyə kövrəldim. Qorumalıyıq, nəyin bahasına olursa-olsun. Biz bu canlı, hissiyyatlı, yaraşıqlı, xeyirli canlıların hərəkət edən soyuq
dəmir parçalarına qurban getməsinə yol verməməliyik.
Bu vəzifə artıq sizin üzərinizə düşür. Əminəm ki, borcunuzu şərəflə yerinə yetirəcəksiniz...
192

Qoca bunları söyləyib susdu. O öz aləmində idi. Kim
bilir, bu nurani ağsaqqal atlar haqqında daha nələr, nələr
bilir, tariximizin neçə şanlı səhifələrini yaddaşında yaşadırdı. Hiss olunurdu ki, bildiklərinin hamısını danışmır,
kommunist diktaturasının repressiyasından qorxaraq
çox şeyi gizlədir, çəkinir.
Oktar və dostları qocanı maraqla dinləyirdilər. O,
söhbətini bitirəndə, elə bil ki, nə isə qırıldı, yarımçıq qaldı. Oktara elə gəldi ki, bu yarımçıq qalan, qırılan şey əsla
bir də heç vaxt tamamlanmayacaq, birləşməyəcək. Bu
boşluğu o, daxilində əbədi olaraq hiss edəcək. Ona görə
də cəsarətini toplayıb qoca ilxıçıya: “Atlar haqqında bildiklərinizdən bir az yenə danışın” dedi. Ancaq qocanın
dalğın gözləri çox-çox uzaqlarda batan bir şöhrətin, itən
bir şanın, torpaq altında qalan ulu bir tarixin, qəhrəmanlıq, mərdlik, cəsurluq dolu bir keçmişin arxasınca zillənmişdi. O, daha danışmaq fikrində deyildi. Uşaqlar da bir
daha cəsarət edib onu xəyaldan ayırmadılar. Kim bilir,
bu vaxta qədər sadə ilxıçı kimi tanıdıqları bu qoca daha
nələr-nələr bilirdi. Neçə sirləri, neçə tarixləri zehnində
gizli saxlayaraq əbədiyyətə daşıyacaqdı... Qoca susurdu.
O susduqca uşaqların gözündə müdrikləşir, böyüyür,
əzəmətli bir daş heykəli xatırladırdı. Oktar üçün bu qoca
artıq ilxıçı deyildi, alim idi, tarixçi idi, romançı idi, hip193

poloq idi, həkim idi, psixoloq idi. Əziz və doğma bir insan idi. Əldə etdikləri, qazandıqları bu məlumatların yaratdığı təlatümlü düşüncələr içərisində evlərinə dağıldılar. Qoca onlara həm bilgi vermiş, həm onları tarixlərinə,
keçmişlərinə sahib çıxmağa çağırmış, həm də onlara
konkret vəzifə, tapşırıq vermişdi.
Atları qoruyun!..
***
Qara Duman bir daha dönüb arxasına baxmadan ilxıya çatana qədər yel kimi əsdi. Uzaqdan ilxını gördükdə
şahə qalxıb kişnədi. Başını sağa-sola fırladaraq ilxının ətrafında bir neçə dövrə vurdu. Anası Göydəmir ürgə ilxıdan irəli çıxaraq ona yaxınlaşdı. Atlar salamlaşırmışlar
kimi baş-başa dayandılar. Bu, Qara Dumanın anasına kiçik nəzakət təzimi idi. Qısa sürən mərasim bitən kimi
gənc lider ilxını qabağına qatıb irəli, başı qarlı dağların
ətəklərinə xalı kimi sərilmiş çəmənliklərə tərəf qovdu.
Ayğırın özünə gəlməsi üçün cəmi bir neçə gün vaxt lazım oldu. Qısa müddətdə gənclik enerjisi ilə bütün itirilənlər bərpa olundu. Bu hadisədən sonra Qara Duman
daha sərt, daha huysuz olmuşdu. Dırnağının altından
qəfildən qalxıb uçan quşa da, ruzgarın əsdirdiyi çəmən
çiçəklərinə də, böcəklərin vızıltısına da, torağayların ötməsinə də reaksiya verir, fövqəladə həssaslıq göstərirdi.
194

Hadisədən bir xeyli keçmişdi. Qara Duman dadlı və
şirəli çəmən otları ilə bəslənmiş, əvvəlki görkəmini bərpa
etmişdi. O, bir qədər də boy atmış, ayaq və döş əzələləri
qabarmış tükləri ipək kimi parlamağa başlamışdı. Bu iri
gövdəli, ucaboy ayğır nəhəng cüssəsi, gurultulu səsi,
amansız baxışları, geniş ağzı ilə görənləri vahiməyə salırdı. Oba əhli də, Qara Duman da artıq yəqin etmişdilər
ki, əsla minilməyəcək. Cəmisi bircə il kifayət idi ki, gənc
ayğırın skelet quruluşu tam formalaşsın və xarakteri oturuşsun. Bundan sonra atı dəyişmək müşkül və çətin bir
vəzifəyə çevriləcəkdi. Hə, Qara Duman kimi huysuz bir
atı ram etmək əsla mümkün olmayacaqdı. İlxıçılar atları
yaşına və keyfiyyətinə görə səciyyələndirən belə bir qafiyəli misralar quraşdırmışdılar.
Qulun atdı...
İgidə addı,
Yarımında gendə
Təkə tək öndə
Birində dayça,
İkisində kalça,
Üçündə day,
Dördündə zay,
Beşində at,
At olmasa
195

Altısında sat!
Bu misraların izahı belə idi ki, madyanın balaladısa,
demək, elə doğulduğu gündən qulun da atdı. Qapında
artıq iki atın var. Altı aylığında dayça gözəlləşir, kiçik başı, yaraşığı, qaçışı ilə təkəni xatırladır, daima insanlardan
gen gəzir, anasının önündə qaçır. Bir yaşında artıq dayça
adlanır. İki yaşına gəldikdə insanla ünsiyyətdən əsla çəkinmir, bir növ, sosiallaşır, heç bir təhlükə hiss etmir, ona
görə də kal, qanmaz hesab edilir. Üç yaşına çatanda artıq
day olur. Yəni minilməyə hazır olur. Dörd yaşında at zay
hesab olunur. Çünki təzə minildiyi üçün yerişini hələ
tapmamış olur, huysuzluq edir, hürkür, sahibinə yaxşı
itaət etmir və s. Beş yaşında isə at minik vasitəsi kimi,
yaxud təsərrüfat işçisi kimi özünü təsdiq edir, yaxşı, yaxud pis at olduğu, hansı keyfiyyətlərin daşıyıcısı olduğu,
yorğası, yüyrəyi, rahvanı, çaparağı, kəvəli, yerişi (bunlar
atların yeriş növləridir) bəlli olur. Əgər beş yaşında at
özünü təsdiq edib sahibinə bəyəndirə bilmirsə, deməli,
altı yaşında o, artıq satılır. Başqa sözlə, bu misralar at doğulandan yetkinlik yaşına çatana qədər, bir növ, onun inkişafını, yaş dövrünə uyğun xarakterini, nəhayət, sahibinin atla necə davranmalı olduğunu izah edir.

196

Qədimlərdə yazı ənənəsi zəif olduğu üçün atı xarakterizə edən bu misralar şifahi olaraq nəsildən-nəslə ötürülür, atla necə davranmağı öyrədirdi. Düz şifahi xalq
ədəbiyyatımızın digər nümunələri, dastanlarımız, nağıllarımız, əsatir və rəvayətlərimiz kimi.
***
Qara Duman ilxını daima uzaqlara qovur, onu obadan, insanlardan uzaq tutmağa çalışırdı. Geniş çəmənliklər, dadlı və ləzzətli otlaqlar, bol sulu çaylar atları bəsləyir, ilxı sərbəst şəkildə gəzib dolaşır, əsalətli və nəcib soyunu davam etdirirdi. Qara Duman artıq arzusuna çatmış, özünün və ilxının azadlığını təmin etmişdi. Ona elə
gəlirdi ki, bir daha heç vaxt insanlar bu otlaqlara gəlib
çıxa, onları rahatsız edə bilməzlər. Bu fikirdən vəcdə gələn Qara Duman ilxını tam intizamlı şəkildə idarə edir,
geniş çəmənlikdə bəzən ilxını qabağına qatıb istədiyi istiqamətə qovur, hakimi-mütləq olduğunu nümayiş etdirir, bəzən də düzənlik boyu dövrə vuraraq son sürətlə
qaçır, var gücü ilə kişnəyərək azadlığını bayram edirdi.
Belə günlərin birində yenə çaparaq küləklə yarışa girmişdi. İrəli şığıdıqca nəşələnir, gənclik enerjisi aşıb-daşır, qara yalmanı yelkən kimi dalğalanırdı. Qaçmaqdan vəcdə
gəldiyi belə ehtiraslı vəziyyətdə, yalnız bu vəziyyətdə
ulu əcdadı Kanqın ruhuna layiq olduğunu düşünür, bu
197

vəziyyətin bitməsini, bu zövqün sona çatmasını istəmirdi. Elə beləcə də sürətlə qaçaraq yüksək bir yerə çıxdı.
Şahə qalxaraq var gücü ilə kişnədi. Öz qüdrətini bir daha
hiss edərək məğrur-məğrur ətrafa göz gəzdirdi. Aşağıda,
çəmənliyin lap sonunda kiçik qaraltılar gözünə dəydi.
Bir qədər daha yaxşı görmək üçün irəliyə doğru çapdı.
Görünən qaraltılar kiçik bir ilxı idi. Qara Duman tərəddüd etmədən, sürətini belə azaltmadan ilxıya doğru irəlilədi. Onun hənirtisini alan ilxı otlamaqdan ayrılıb Qara
Duman gələn tərəfə baxdılar. Bu kiçik sürünün lideri
dərhal müdafiə mövqeyi aldı. Boynunu yarımdairəvi vəziyyətdə əyərək irəli çıxdı. Qara Dumana tərəf hərəkət
etdi. Yalnız bu zaman Qara Duman azacıq sürətini aldı
və yaranmış vəziyyəti qiymətləndirməyə çalışdı. İlxı beşon madyan və bir ayğırdan ibarət idi. Qara Duman bu
ayğırın öhdəsindən asanlıqla gələcəyini düşündü. Bu
məqsədlə də tərəddüd etmədən yavaş-yavaş irəli yeridi.
Kiçik ilxının lideri də xeyli irəli çıxdı. Artıq şiddətli savaş
qaçılmaz idi. Döyüş başladı. Çox keçməmiş Qara Duman
ayğırları şil-küt edərək ilxıdan qovdu. Kiçik ilxını isə qabağına qatıb öz sürüsünə doğru çapdı. Yeni ilxı onun iradəsini qəbul etmək məcburiyyətində qalaraq əmrlərə itaət göstərdi. Qısa sürə sonra ilxı birləşdi və sürüdaxili tanışlıq başladı. Bəzi atlar yeni durumdan məmnun, bəziləri isə rahatsız görünürdülər. Buna baxmayaraq, onlar
198

tezliklə vəziyyətə alışdılar. Birlikdə ilk gecəni keçirdikdən sonra isə ilxı tamamilə bir-birinə qarışmışdı. Yeni atlarla hətta dostluqlar belə qurulmağa başlamışdı. Qara
Duman vəziyyətdən razı halda nədənsə birdən-birə öz
əzəmətini nümayiş etdirmək zərurəti duydu. İlxının ətrafında dövrə vuraraq onu bir yerə toparladı. Elə bu zaman da gözü hürkərək ilxının içərilərinə təpilmək istəyən gənc və yaraşıqlı bir qısrağa sataşdı. Qara Duman
düz ilxının ortasına doğru irəliləyərək atları sağa-sola
qovub ilxını iki böldü. Və nəhayət, bayaq gözünə dəyən
qısrağa çatdı. Qısraq nə edəcəyini bilmir, qaçıb uzaqlaşmaq istəyirdi. Ancaq bununla belə, daxili instinkti ona ilxıdan aralanmamağı diktə edirdi. O, tərəddüdlər içərisində ikən Qara Duman qısrağı haqladı. Baş-başa dayandılar. Qara Duman qısrağın ətrafında dövrə vuraraq kişnədi. Burunları ilə təmas edərək qoxulaşdılar. Kəsik-kəsik kişnərtilərlə Qara Duman bir daha qısrağın ətrafında
dövrə vurdu. Artıq qısraq sakitləşmiş, qorxu hissi arxada
qalmışdı. Gənc ayğır onu incitməmiş, əksinə, hərəkətləri
ilə oyuna dəvət etmişdi. Qara Duman bir daha qısrağa
yaxınlaşaraq ön ayağı ilə yeri qazmağa və başını aşağıyuxarı yelləməyə başladı. Bununla da qısrağı bir daha
oyuna dəvət edərək yüngül sıçrayışlarla irəliyə doğru
hərəkət etdi. Qeyri-iradi Gülgün qısraq da onu təqib etməyə başladı. Qara Duman sürətlə çapır, Gülgün qısraq
199

isə ondan geri qalmamağa çalışırdı. Hər iki at bəzən qoşa
qaçır, bəzən biri digərini önə buraxaraq arxasınca qaçır,
birlikdə olmaqdan xoşhal olurdular. İlxıdan bir qədər
aralanmışdılar. Artıq Gülgün ilxıya qayıtmaq istəyirdi.
Bu dəfə isə Qara Duman qeyri-iradi qısrağı təqib edir, ilk
dəfə özünü bu qədər gücsüz və iradəsiz hiss edirdi. Əslində, Qara Duman ilxıya dönmək istəmir, Gülgün qısraqla daha çox vaxt keçirmək istəyirdi. Ancaq nə qədər
çalışırdısa bu arzusunu yerinə yetirmək üçün Gülgün
qısrağa mane ola bilmirdi. Ona hökm edib, əmr verməyə
cəsarəti çatmırdı. Sadəcə olaraq onun dalınca qaçırdı.
Qara Duman bunun nə olduğunu anlamağa çalışır, nə
baş verdiyini aydınlaşdırmaq istəyirdi. Təkrar götür-qoy
etməyə başladı. O, qısrağın ilxıya dönməsini istəmirdi.
Bir qəti hərəkətlə onun ilxıya dönməsinin qarşısını ala bilərdi. Yaxşı, bəs niyə bunu etmirdi, yaxud edə bilmirdi?
Bax bunu anlamaqda Qara Duman çətinlik çəkirdi. Elə
bu tərəddüdlər içərisində də atlar ilxıya yaxınlaşdılar.
Yalnız son anda ilxını görərkən qısrağın sakitləşdiyini
hiss edən Qara Duman onun önünə keçərək ilxıya tərəf
getməyə qoymamaq üçün özündə cəsarət tapdı. Görünür, Gülgün qısraq da ilxıya qatılmağa o qədər həvəsli
deyildi. Bu qeyri-müəyyənlik içində üz-üzə, baş-başa dayandılar. Xəfif əsən ruzgar onların yalmanlarını dalğa200

landıraraq bir-birinə təmas etdirdi. Qara Duman bir qədər də yaxınlaşaraq boynu və başı ilə Gülgün qısrağa toxundu. Və Qara Duman birdən-birə anladı ki, Gülgün
qısraq bu günə qədər gördüyü atlar kimi adi bir at deyil.
Yaraşıqlı incə boynu, kiçik başı, iri gözləri, mütənasib vücudu olan gənc qısraq da anladı ki, bu günə qədər Qara
Duman kimi güclü, vüqarlı, cüssəli və əzəmətli bir ayğır
görməyib. Bu ayğır adi ayğır deyildi. Bir-birinə başları və
sinələri ilə təmas edən atlar hansısa anlaşılmaz bir hissin
təsiri ilə eyni anda şahə qalxaraq elə havadaca başları ilə
bir-birinə toxundular. Yüngülcə dişləmələrlə bir-birini
oxşadılar. Qəfildən yerlərindən irəli cumaraq ucsuz-bucaqsız çəmən boyu qaçmağa başladılar. Onlar çapa-çapa
bir-birinə baxır, başlarını və quyruqlarını yellədərək sıçrayışlar edir, bərabər, qoşa olmaqdan zövq alırdılar. Bu
birlikdəlik o qədər xoş, o qədər məmnunedici idi ki, Qara
Dumanla Gülgün qısraq artıq xeyli vaxt idi ki, ilxıya dönmür, gecə-gündüz al-yaşıl geyinmiş çöl və çəmənliklərdə bərabər vaxt keçirirdilər. Nəhayət, bir gün Qara Duman daxilində bir rahatsızlıq hiss etdi... və elə bu anda
da xatırladı ki, onun neçə gündür ki, ilxıdan xəbəri yoxdur. Heç ilxının harada olduğunu bilmir. Gənc ayğırın
narahatlığı Gülgün qısrağa da sirayət etməyə başladı.
Hər ikisində ilxıya dönmək arzusu baş qaldırdı və birlik201

də ilxıdan ayrıldıqları ovalığa doğru üz tutdular. Bir qədər sonra uzaqdan ilxı görünməyə başladı. Qara Duman
göy gurultusunu xatırladan qüdrətli hayqırışı ilə kişnədi.
Onun kişnərtisi yaxınlıqdakı dağların sərt qayalarına çırpılaraq əks-səda verdi. Sanki onlarla, yüzlərlə Qara Duman birdən kişnəmişdi. Qara Duman bir xeyli ilxıya yaxınlaşdıqda əsla arzu etmədiyi bir səhnənin şahidi oldu.
Yenə onlar! Yenə insanlar... ilxını pərən-pərən etmişdilər.
Üç-dörd atlı Qara Dumanın bir neçə gün öncə ilxısına
qatdığı atları seçib aparmaq istəyir, eyni zamanda ciddcəhdlə ilxının içərisində nəyi isə axtarır, ətrafı ələk-vələk
edirdilər. Onlar, qonşu kəndin ilxıçıları bütün atları ilxıdan seçmiş, lakin Gülgün qısrağı tapa bilməmişdilər. Axtardıqları da elə Gülgün qısraq idi. Qara Dumanın səsini
eşidən ilxı toparlanaraq əmrə müntəzir vəziyyət aldı. Bu
bir neçə gün içərisində Qara Dumanın yoxluğundan istifadə edərək liderlik eşqinə düşmüş gənc ayğırlar onun
vahiməli səsini eşidər-eşitməz farağat duruşuna keçdilər. Qara Duman sürətlə çaparaq ilxıya yaxınlaşdı. Dörd
atlı uzaqdan onlara tərəf çapan iri gövdəli nəhəng atın
vahiməli səsindən qorxuya düşmüş kimi görünürdü. Qara Dumanın arxasınca isə Gülgün qısraq gəlirdi. İlxıçılar
buna çox sevindilər. Qara Duman öncə ilxının ətrafında
bir dövrə vurdu. Sonra isə ətrafa nəzər salaraq ilxıya yeni
202

qatdığı atların bir qədər aralıda olduğunu gördü. Gülgün də tərəddüdlə öz ilxısına doğru irəliləyirdi. Qara
Duman yeni ilxısına tərəf çaparaq onları yenidən ilxıya
qaytarmaq istədi. Elə ilk cəhdindəcə ilxıçıların müqaviməti ilə üzləşdi. İlxıçılar bir-birinə baxaraq deyinir, Qara
Dumana hücum edirdilər. “Bir bu heyvərəyə bax! Mən
bu cüssədə at görməmişəm. Demək, bizim Ak-Kulanı51
bu, şikəst edib. İlxımıza da sahib çıxmaq istəyir. İndi sənə
göstərərik... Qonşu obanın ilxıçıları damazlıq ayğırlarının əməlli-başlı əzişdirilməsindən, ilxılarının pərən-pərən salınmasından bərk qəzəblənmişdilər. Ona görə də
Qara Dumana yüngülcə bir dərs vermək fikrində idilər.

Ak-Kula “Manas” dastanının qəhrəmanı Manasın iki atından birinin adıdır. Digərinin adı isə Kıl-Ceyrandır. "Kula" qədim türkcədə rəng
bildirən sözdür. Açıq-sarı deməkdir. Kıl-Ceyransa ceyran tüklü, narıncıya çalan məxməri rəngdir. Göründüyü kimi, əcdadlarımız atları əsas
etibarilə rənglərinə görə adlandırırlarmış. Ancaq diqqət edirsinizsə, qədimdə rənglə bağlı söz fondumuz nə qədər zəngin və konkret olub. Atlarla bağlı bu araşdırmanı apararkən, doğrusu, məndə belə bir qənaət
formalaşdı ki, qədimdə dilimiz daha zəngin olub. Əgər təkcə atları götürsək, onların yaş dövrünə və rənglərinə görə nə qədər müxtəlif adlar
və ifadələr var imiş. İndi konkret hansısa bir rəngi, məsələn, kula rəngini başa düşmək üçün bir xeyli izahat tələb olunur. O dövrdə isə "kula"
deyərkən hər kəs konkret hansı rəngdən söhbət getdiyini dərhal başa
düşürmüş.
Eləcə də, tutaq ki, dor, or, yağız, ablak, tığ, taz, çilgü, qızgül, uyar,
təküz, tışat, boymil, böyrül, quba, ak və s. dedikdə xüsusi izaha ehtiyac
olmadan bu rəngləri dəqiq təsəvvür edirlərmiş. Təəssüf ki, indi rəng
bildirən bu sözlərimizin hamısı arxaikləşib və başa düşülmür.
51

203

Ancaq bu nəhəng ayğırı uzaqdan görər-görməz dərhal
fikirlərini dəyişmiş, sadəcə ilxını götürüb getməklə kifayətlənməyə qərar vermişdilər. İndi birdən-birə Qara Dumanın onların kiçik ilxısına doğru yönəlməsi vəziyyəti
gərginləşdirirdi. Ona görə də yenidən bu qənaətə gəldilər ki, Qara Dumanı cəzalandırsınlar. Qara Duman isə
bəlkə də qonşu obanın ilxıçılarına etiraz etməyəcəkdi,
Gülgün qısrağın öz ilxısına doğru yönəlməsi onu bu ilxını yenidən lideri olduğu ilxıya qatmaq məcburiyyətində
qoymuşdu. Əks təqdirdə Gülgün qısraq da gedəcəkdi.
Beləliklə, artıq şərtlər qarşıdurmanı, necə deyərlər, toqquşmanı məcburi edirdi. Birinci ilxıçılar başladılar. Onlardan biri atını mahmızlayaraq Qara Dumanın qarşısına
çapdı. Yaxınlaşanda əlindəki qamçı ilə onun burnuna vurub geri qayıtmağa cəhd göstərdi. Ayğır irəli cuman zaman qamçı onun belini tutdu. Bu, Qara Dumana həyatında dəyən ikinci qamçı idi. Onun biri hələ qulunkən ilxıdan geri qalan zaman ilxıçılar tərfindən xeyirxah məqsədlə, ikincisi isə ona zor tətbiq etmək niyyəti ilə bədxah
məqsədlə vurulmuşdu. Qara Dumanın isə fikri hər iki
qamçının heyfini elə bədxah məqsədlə vuran şəxsdən
çıxmaq idi. O, bir az daha irəlilədi. Bayaq vurduğu zərbədən cürətlənən ilxıçı təkrar atını yaxına sürərək Qara
Dumanı vurmaq istədi. Qara Duman dərhal geriyə dönərək şahə qalxdı. Ağzını geniş açaraq kişnədi. Atın ağzı o
204

qədər geniş və böyük açılmışdı ki, ilxıçı onun 12 ön və 24
arxa dişlərinin hamısını gördü. Qara Duman kişnəyərək
ilxıçının üstünə şığıdı. İlxıçı atdan yıxılmaqdan son anda
xilas oldu. Bu dəfə mindiyi ata şiddətli bir qamçı vuraraq
oradan uzaqlaşdı. Bu səhnədən qorxuya düşmüş yoldaşlarının yanına çapdı. Qara Duman təbiət qanunlarına görə haqq etdiyi, döyüşərək qazandığı ilxını qovaraq öz ilxısına qatdı. Sonra isə atların hamısını uzaqda görünən
başı qarlı dağların yamaclarına doğru qovdu. Dağ seli kimi axan bu ilxının qabağını kəsmək fikrinə düşmək ağılsızlıq olardı. Ona görə də ilxıçılar artıq günün də batmasına az qaldığını görərək geriyə, obalarına döndülər. Hadisə barədə kolxoz rəhbərliyinə məlumat verdilər. Onun
sevimli ayğırını, Ak-Kulasını Qara Dumanın yaraladığını və ilxını qəsb etdiyini bildirdilər. Kolxoz sədri dərhal
idarədən qonşu kəndin təsərrüfat rəhbəri, dostuna zəng
vuraraq hadisəni danışdı. Razılaşdılar ki, elə sabah hər
iki kəndin ilxıçıları bir xeyli gənci də cəlb etməklə güclü
bir dəstə düzəldərək gedib atları gətirsinlər. Bu, gün-sabah taxıl biçini başlayacaq, ilxı hansı zəmiyə girsə, oradan xeyir olmayacaqdı. Ona görə də bir müddət atları
içəridə, tövlədə saxlamaq lazım idi. Payıza yaxın atlar ətə
dolduqdan sonra artıq təsərrüfatda heç bir işə yarama-

205

dıqları üçün bu heyvanlar ətlik kimi kombinata göndəriləcəkdi. Hər iki dostun fikri üst-üstə düşürdü. Belə də
edəcəkdilər.
***
Səhəri gün təzəcə dan sökülməyə başlamışdı. Üfüqdə qırmızı-pəmbə buludlar görünürdü, səma göm-göy
idi. Dan ulduzu gözlə güclə seçilirdi. Bir azdan günəş doğacaq, axşamdan səmadan asılı qalmış ayın haləsi də,
dan ulduzu da yox olacaqdı. Zülmət gecə qaranlığı ilə
günəşi boğduğu kimi, günəş də öz nuru ilə ayı və ulduzları yox edəcək, öz şəfəqləri ilə onları boğacaqdı. Bu mübarizə əbədiyyətə qədər davam edəcək, gecə ilə gündüz
bir-birinin əksi olmaqla, kim bilir, bəlkə də vəhdəti olmaqla bir-birini əvəz edəcəkdi. Bu sonsuz mübarizədə
kimin haqlı, kimin haqsız olması heç bir zaman insan idrakı tərəfindən dərk edilməyəcəkdi. Zülməti, qaranlığı
pisləyənlər onun gətirdiyi rahat, zil qaranlıq gecələrdə
dincələcək, enerji toplayacaq, səhəri isə günəşin qızmar
və yandırıcı şüaları altında tər tökərək çalışacaq, axşamın
sərinliyini və rahatlığını arzulayacaqdılar. Ancaq sonda
yenə onlara rahatlıq verən sərin gecələri zülmət adlandıraraq pisləyəcək, günəşin doğuşunu isə alqışlayacaqdılar. Bu təzad ancaq həm də vəhdət və ahəngdarlıq, bu
ziddiyyət ancaq həm də harmoniya və barışqanlıq hər idrak sahibi tərəfindən fərqli dərk ediləcək, fərqliliklər və
206

bənzərliklər var olacaqdı. Bütün bənzərliklər fərqli, bütün fərqliliklər isə bənzər olaraq qalacaqdı!..
***
İlxıçılar günəşin şəfəqləri ilə çölə doğru yola çıxdılar.
Günortaya yaxın, nəhayət, ilxını tapdılar. Məqsədləri ilxını bölərək hər obanın ilxısını öz tövlələrinə aparmaq
idi. Ancaq Qara Duman ilxıçıların gəlişini hiss edən kimi
ilxını döşləyib qovmağa başladı. Harınlamış atlar şövqlə
qaçır, sanki bir-biriləriylə yarışırdılar. İlxıçılar hər nə qədər atları qovub kəndə aparmaq istəsələr də, Qara Duman onlara boyun əymir, ilxını qovur, hey qovurdu. Bu
qovhaqovda günün sonunadək hektarlarla biçilməyə az
qala sünbül tutmuş buğda, arpa və vələmir zəmiləri atların ayağının altında qalıb tapdalandı. Buna baxmayaraq,
atları obaya gətirmək mümkün olmadı. Səhəri gün yenə
ilxıçılar o başdan durub çölə yollandılar. Nəhayət, günün
axırına yaxın atları obaya gətirməyi bacardılar. İlxı bölünüb tövlələrə dolduruldu. Qonşu kəndin atları isə öz
obalarına aparıldı.
Qara Duman heç gözləmədiyi halda yenidən azadlığını itirərək əsarət altına düşmüşdü. Doğrudur, o öz
azadlığı uğrunda sonadək mübarizə aparmışdı. İlxıçılarla savaşmış, onları yenmişdi. İlxını mümkün qədər uzaqlara qovmuş, onu insanlardan uzaq tutmağı bacarmışdı.
207

Ancaq bununla belə, təkbaşına bundan artıq heç nə edə
bilməmişdi. Çünki bütün ilxı ilxıçıların qovduğu istiqamətdə dördnala çaparkən onları saxlamaq, yaxud geri
döndərmək, belə ekstremal vəziyyətdə ilxını idarə etmək
əsla mümkün deyildi. Ona görə də yeganə yol axına qoşulub ilxını sahibsiz buraxmamaq idi. Elə Qara Duman
da sahibi olduğu ilxıdan ayrılmamaq üçün atlarla birlikdə öz ayaqları ilə gəlib tövlə adlandırılan bu zindana girmişdi. Ancaq əslində bu dəqiqələrdə Qara Dumanı azadlığını itirməsindən daha çox Gülgün qısrağın taleyi maraqlandırırdı. Görəsən, indi o haradadır?! Tövləyə həbs
edilib, yoxsa yaşıl çəmənliklərdə, birgə çapdıqları çöllərdə azadlıqdadır?! Elə bu fikirlərlə də Qara Duman səhərə
qədər özünü məşğul etdi. O anlayırdı ki, ancaq Gülgünü
düşünərsə, bu əsarətə dözə bilər. Qara Dumanı ovunduran, ona əsarətə dözməyə güc verən də elə Gülgün qısrağa yenidən qovuşmaq arzusu idi...
Bir də Qara Duman bir acı həqiqəti anlamışdı. Əgər
insanlar onun həmcinslərinin, yəni atların belində olmasaydılar əsla ilxını toplayıb gətirə bilməzdilər. Və əsla
Qara Dumana qalib gələ bilməzdilər. Bu acı gerçəklik
Qara Dumanın içini parçalayır, həmcinslərinin mütiliyi
ona əzab verirdi. Təsəllisi isə bu idi ki, insanlar atlarla
güclüdürlər. Onlar atlarsız aciz və çarəsizdirlər!
208

Səhərə yaxın obanın arxasını söykədiyi dağın yamacındakı yüksəklikdən bir at kişnərtisi eşidildi. Elə ilk kişnərtidəncə Qara Duman bu səsi tanıdı. Gülgün qısraq idi.
Deməli, o, azadlıqda qalmışdı. Vəfalı qısraq Qara Dumanı çağırırdı. Onun kişnərtisində bir çağırış, bir yalvarış,
bir həsrət var idi. Bütün oba camaatı bu işə məəttəl qalmışdı. Onlar bir yerə yığışaraq yenicə doğan günəşin ilk
şəfəqləri altında bərq vuran kəhərin (kəhər qırmızı rəngli
atlara deyilir. Gülgün qısraq da alnında uzunsov qaşqa
olan yaraşıqlı kəhər idi) gözəlliyinə, şahə qalxmasına,
kişnərtisinə tamaşa edirdilər. Qısraq yerində fırlanır, şahə qalxır, kişnəyir, hey kişnəyirdi... Bu mənzərə o qədər
xoş, o qədər gözəldi ki, sanki bu qısraq nağıllardan qopub gəlmişdi. O, yeni əfsanə, yeni dastan yazmaq üçün
insanların atla bağlı yaddaşını təzələməyə, insanların ən
qədim və ən sadiq dostları ilə min illərə söykənən dostluğunu xatırlatmağa gəlmişdi. Elə bil ki, Gülgün qısraq
öz kişnərtisi ilə yüksək, ali tribunadan insanlara səslənir,
onun Qara Dumanının azadlığa buraxılması üçün yalvarırdı. Kim deyir ki, atlar hissiz heyvanlardır?! Atlar sevməyi də, kədərlənməyi də, nifrət etməyi də, dostluğu,
düşmənçiliyi də bacarırlar. Gülgün qısraq sevdiyi Qara
Dumanın arxasınca gəlmişdi... Əgər belə deyildisə, gənc

209

madyanın bu hərəkətini necə izah etmək olardı?! Bu qısrağı öz obasından gecənin qaranlığında, təhlükə ilə dolu
yollardan keçərək qonşu obaya gətirən duyğunun adı nə
idi?! Hamı bilirdi ki, bu izahedilməz sualın əslində çox
sadə cavabı var. Atlar hissiyyatlı heyvanlardır. Onlar
sevməyi bacarırlar. Gülgün qısrağı buraya gətirən də elə
bu hiss idi.
Gülgün qısraq bir daha şahə qalxaraq kişnədi. Bu zaman günəşin şüaları onun məxməri tükləri üzərində
bərq vuraraq elə bir halə yaratdı ki, elə bil, at qanad açmışdı. Bu, oba camaatının gözündən yayınmadı. “Atın
qanadına baxın! Mən də gördüm onun qanadları var! Nə
gözəl idi, nə tez yox oldu!” Bu cümlələr obada gənclərin
və uşaqların dilindən səslənərək unudulmaz nida kimi
əbədiyən daşlara həkk olunurdu. Bu səslər havada titrəşim yaradaraq dalğa-dalğa ətrafa yayılır, isanların şüuraltı yaddaşına qədər gedib çatır, atları qanadlı gördükləri dövrün yaddaşını təzələyirdi. Bu nidalar yeni əfsanələrin, yeni nağılların, yeni romanların başlanğıcı idi.
Oktar bir kənarda dayanıb bu məftunedici mənzərəni seyr edirdi. Bu, hamıdan çox Oktarı mütəəssir etmişdi.
Axı Qara Duman onun uğrunda gələcəyini, təhsilini,
komsomol karyerasını riskə atdığı bir at idi. Axı Qara
Duman onun sevimli Göydəmir ürgəsinin balası idi! Axı
210

Gülgün qısrağı obaya qədər gətirən də elə Qara Dumana
olan sevgisi idi... O, dərin bir ah çəkdi. “Qara Duman,
Qara Duman... demək, sən də aşiq olmağı, dünyanın ən
ülvi, ən saf, ən təmiz, ən munis, ən gözəl hisslərini yaşamağı bacarırsan, Qara Duman! Əslində, bizim heç bir fərqimiz yoxdur, Qara Duman. Hər ikimizi Allah yaradıb,
hər ikimizə bizə aid missiya verib. Nə sən, nə də mən bu
missiyadan kənar nəsə edə bilmərik. Sən at olaraq at
funksiyasını, mən də insan olaraq insan funksiyasını yerinə yetirirəm. Bundan kənara nə sən, nə də mən əsla bir
addım çıxa bilmərik! Qara Duman, qardaşım, sən Gülgün qısrağa aşiqsən, mən də Selcan sultana... Sənin də
əlin-qolun bağlıdır, azadlığın əlindən alınıb, mənim də!
Sən də əsarətdəsən, mən də! Biz qədər qardaşıyıq, Qara
Duman! Hardasan, hayqır da çıx öz azadlığına və sevdiyinə qovuş! Gülgün qısraq sənin üçün haralardan gəlib!
Onu yalnız buraxma!”
Qara Duman Gülgün qısrağın səsini ilk kişnərtidəncə duymuşdu. Tövlənin içərisində kişnəyərək o tərəf-bu
tərəfə qaçır, önünə, arxasına keçəni təpikləyir, dişləyirdi.
Geniş sinəsi ilə özünü divarlara çırpır, qapını təpikləyirdi. Bununla belə, o, heç nəyə nail ola bilmirdi. Tövlədən
gələn gurultu insanların diqqətini cəlb etdi. Qoca briqadir bir qrup gəncə Gülgün qısrağı daşlayıb qovmalarını
211

tapşırdı. Özü isə tövlənin qapılarını möhkəmlətmək
üçün ətrafındakılarla tövləyə doğru üz tutdu. Oktar
onun niyyətini anlamışdı. Cəld tərpənib qapını açmasa,
Qara Dumanla Gülgün qısraq qovuşmayacaqdı. Tez kəsə
yolla tövləyə doğru götürüldü. Arxadan fırlanıb gizlicə
qapıya yaxınlaşdı və dərhal qapını açaraq cəld geri çəkildi. İlxı gurultu ilə tövlədən çıxdı. Qara Duman önə atılmışdı. O, ildırım kimi irəli şığıdı. Elə bərkdən, elə gurultulu kişnədi ki, səsi dağlarda əks-səda verərək dəfələrlə
təkrarlandı. Bu səsə cavab dərhal Gülgün qısraqdan gəldi. Qara Duman ilxını buraxdı. İlxı çölə tərəf, Qara Duman isə dağlara, onu gözləyən Gülgün qısrağa tərəf çapdı. Qocaman briqadir bu işə mat qalmışdı. Axı tövlənin
qapısını o özü diqqətlə, möhkəm-möhkəm bağlamışdı.
Necə ola bilərdi ki, atlar qapını aça bilsinlər?! Deməli, ya
divar uçurulmuş, ya da qapılar zərbəyə davam gətirməyərək sınmışdı. Bir az sonra anlayacaqdılar. Tövləyə çatdıqda aydın oldu ki, nə qapı sınıb, nə də divar dağılıb.
Deməli, qapını kimsə açıb. Və... qocaman briqadir dərhal
kim olduğunu başa düşdü. Ancaq yanındakılar anlamasın deyə izah etməyə başladı ki, sən demə, atların zərbəsi
yavaş-yavaş qapıya bağlanmış simi zəiflətmiş, sonra isə
sim qopmuş və atlar tövlədən qaça bilmişdir. Gələcəkdə
elə etmək lazım imiş ki, bir də belə hadisə baş verməsin.
212

Bunun üçün köhnə qıfılı taparaq yağlamaq və işlək vəziyyətə gətirmək lazımdır. İndi isə dərhal ilxıçıları səfərbər edib atlar çox uzağa getmədən tövləyə qaytarmaq lazımdır. Briqadir kolxoz sədri obaya gəlib çatmadan bu işi
başa çatdırmaq istəyirdi.
Qara Duman dar cığırla dağın yamacına doğru çapır,
onu gözləyən Gülgün qısrağa qovuşmaq üçün sanki qanad açıb uçurdu. Kənd əhli, xüsusən gənclər bu maraqlı
mənzərəni seyr edir, hadisənin nə ilə nəticələnəcəyini
gözləyirdilər. Gənc ayğır özünü yamaca yetirdi. Gülgün
qısraq onu gözləyirdi. Atlar əvvəlcə üz-üzə dayanaraq
başlarını dik tutub qarşılıqlı kişnərtilər çıxardılar. Bu, bir
növ, salamlaşma idi. Sonra qısraq başını yelləyib quyruğunu qaldırdı. Bir qədər yana çəkilərək kiçik bir dövrə
vurdu. Qara Duman onu təqib edirdi. Atlar şux və yüngül sıçrayışlarla bu hərəkəti xeyli təkrar etdilər. Onlar
səhnədə tanqo oynayan cütlüyü xatırladırdılar. Onların
bu rəqsi o qədər sevimli, o qədər maraqlı idi ki, hamı atların tamaşasına durmuşdu. Bir neçə dövrədən sonra atlar
sanki yeni şouya başladılar. Onlar qabaq-qabağa durub
sinxron hərəkətlər edir, şahə qalxır, göydə ön ayaqlarını
təmas etdirir, yerə düşdükdə başları ilə bir-birinə toxunurdular. Bir neçə dəfə bu hərəkəti təkrarladıqdan sonra
Gülgün qısraq çevrilib dağlara tərəf çapdı. Qara Duman
213

da şahə qalxıb kişnəyərək onun ardınca getdi. Atlar çapıb
gözdən itənə qədər hamı onları seyr etdi. İnsanlar bu hadisəni unuda bilmir, maraqla müzakirə edirdilər.
Əsl müzakirə isə kolxoz sədrinin idarəyə gəlməsi ilə
başladı. Məsələ o qədər ciddi və dramatik qəbul edilmişdi
ki, tövlənin qapılarını kimin açdığını müəyyənləşdirmək
üçün milisə müraciət olundu. Qocaman briqadir təkidlə
qapının məftilinin atların zərbəsi ilə qırıldığını iddia etsə
də, bu, sədri qane etmir, qapını açanın tapılmasını və kolxoza, ictimai mülkiyyətə atlar tərəfindən vurulan ziyanın
da həmin adam tərəfindən ödənilməsini istəyirdi.
İlxını yenidən tövləyə qaytarmaq üçün gedən ilxıçılardan hələlik xəbər yox idi. Obada bir gərginlik hökm
sürürdü. Tövlənin qapısının atlar tərəfindən qırılması,
yoxsa qapının birisi tərəfindən açılması müəmması üzərində hamı baş sındırırdı. Sahə müvəkkilinin rəhbərliyi
ilə formalaşdırılmış xüsusi qrup bu məsələni aydınlaşdırmalı idi. Qrupun gəldiyi nəticəyə görə də müvafiq cəza tədbirləri görüləcəkdi. İlkin tədqiqatdan sonra məlum
olmuşdu ki, qapının bağlandığı sim qırılmayıb, çünki
sim bütöv açılaraq yerə atılmışdı. Bu o demək idi ki, qapını kimsə, yaxud kimlərsə əllə açıb. İş bu nöqtəyə çatanda bütün şübhələr həmişə kənddə baş verən hadisələrin
mərkəzində olan üç dostun – Oktar, Səncər və Kəngərin
214

üzərində cəmləşdi. Ancaq məsələ onda idi ki, bu yeniyetmələrin hansını ittiham etsən dərhal bir-birini qabaqlayaraq günahkarın məhz o olduğunu iddia edir, hətta bunu əsaslandırmağa çalışır, nə cəza olacaqsa, dərhal qəbul
etməyə hazır olduqlarını bildirirdilər. Bu isə məsələni
mürəkkəbləşdirir, bu üç dostdan hansının həqiqi günahkar olduğunu müəyyən etməkdə çətinlik yaradırdı. Ona
görə də komissiya öz aralarında qapını açanın kim olduğunu dəqiqləşdirmədən ad çəkmək istəmir, səylə təhqiqatı davam etdirirdi. Bir qədər sonra bütün şübhələrin izi
Oktarın üzərinə gətirdiyi məlum oldu. İstintaq qrupunun üzvü olan qocaman briqadirin aldadıcı ehtimalları
heç bir işə yaramadı. Deməli, yenə kənd soveti sədrinin
oğlu, 17 yaşı tamam olmamış artıq bir dəfə yoldaşlıq
məhkəməsində mühakimə edilmiş komsomolçu Oktar
cəzalandırılmalı idi. Bu cəza olduqca ciddi olacaq, yeniyetmənin gələcək karyerası üçün əməlli-başlı maneələr
yaradacaqdı. Əgər kolxoz sədrinin iddiası əsasında taxıl
zəmilərinə ilxı tərəfindən vurulmuş ziyanın da Oktar tərəfindən ödənilməsi tələb olunacaqdısa, bu zaman məsələ daha da mürəkkəbləşəcəkdi. Nəhayət, yenidən yoldaşlıq məhkəməsi quruldu və Oktarın komsomol sıralarından çıxarılması ilə bağlı rayon Lenin Komsomol Gənclər

215

İttifaqının sədrinə tövsiyə məktubu göndərildi. Elə növbəti iclasdaca Oktar komsomol sıralarından xaric edildi.
Eyni zamanda Oktarın orta məktəbi qızıl medalla bitirməsi üçün məktəb direktoru tərəfindən rayon təhsil şöbəsində qaldırılmış vəsatət də ləğv edildi. Zəmilərə vurulmuş ziyana gəldikdə isə, məlum oldu ki, ilxı zəmiləri
daha əvvəl tapdalayıb. Oktarın tövlə qapısını açdıqdan
sonra çıxan atları isə ilxıçılar briqadirin göstərişi ilə dərhal yığıb geriyə, tövləyə qaytara biliblər. Zəmilərə heç bir
ziyan dəyməyib.
Oktarın atası həqiqi kommunist, kommunizm ideallarını səmimi şəkildə mənimsəmiş və ürəkdən inanmış
kənd soveti sədri isə oğlu ilə bağlı prosesə vicdanlı bir
kommunist kimi əsla müdaxilə etməmiş, əksinə, bu cəzaların Oktar üçün yaxşı bir həyat dərsi olacağını düşünmüşdü. Gələcəkdə ali məktəbə daxil olaraq ictimai-siyasi
həyatda baş verən proseslərdə fəal iştirak etmək istəyən
Oktarın karyerasına ciddi zərbə dəymişdi. Hələ heç başlanmamış korlanan bu bioqrafiya onu həyatı boyu müşayiət edəcək, bəraət qazanmaq üçün neçə illər, nə qədər
enerji xərcləmək lazım gələcəkdi. Ancaq nə olursa-olsun,
Oktar etdiyi hərəkətdən peşman olmamışdı. Əksinə, qəlbində və vicdanında bir rahatlıq var idi. O, humanist və
xeyirxah bir iş tutmuşdu. Cəzasına da nəyin bahasına
216

olursa olsun qatlanacaqdı. Oktarı təsəlli edəcək yeganə
xüsus o idi ki, həmyaşıdları və sinif yoldaşları onu təqdir
edir, tutduğu əmələ görə alqışlayırdılar.
Bu hadisədən sonra qaradinməz olan Oktar bir gün
fikirli-fikirli məktəbə daxil olarkən qəfildən Selcanla rastlaşdı. Nədənsə ona elə gəldi ki, bu, həmişə olduğu kimi,
təsadüfi rastlaşma deyil. Selcan əvvəlcədən Oktarı müşahidə etmiş, bilərəkdən onun qarşısına çıxmışdı. Oktar bir
anlıq özünü itirsə də, tezcə diqqətini toplaya bildi. Başını
dik tutub mehriban və sevgi dolu gözlərini ilk dəfə qorxmadan, çəkinmədən Selcana zillədi. Selcan da başını qaldırıb ona baxdı. Bu vəziyyətdə Oktar ani olaraq Qara Duman və Gülgün qısrağı xatırladı. Atların da bənzər duyğular yaşamaları və bənzər hərəkət etmələri onu təəccübləndirmirdi. Ürəyinin dərinliklərində tövlənin qapısını
açmaqda nə qədər haqlı olduğuna bir daha inandı. Elə
Selcan da baxışları ilə Oktara bu hərəkətinə görə minnətdarlıq ifadə edirdi. Selcan Oktarın sevgi dolu məğrur və
qətiyyətli baxışları qarşısında sonadək dayana bilməyib
gözlərini aşağı zillədi. Yanaqları azacıq allandı. Ani fasilədən sonra yenidən başını yuxarı qaldıraraq ala gözlərini çevirib Oktara baxdı. Bir qədər cəsarətini toplayıb tövlənin qapısını açaraq atları qovuşdurduğu üçün Oktara

217

təşəkkür etdi: “Sən doğru etdin, atların birləşərək rəqs etməsi o qədər gözəl bir mənzərə idi ki, bunu əsla unutmaq
olmaz. Nə yaxşı ki, onları qovuşdurdun, təki bütün sevənlər qovuşsun. Oktar, səni təbrik edirəm,” deyərək əlini Oktara uzatdı. Oktar qızın yumşaq, pəmbə əlini ovcunda tutdu. Onun hərarətini bütün bədəni, bütün varlığı ilə hiss etdi. Yüngülcə başı gicəlləndi. Bu mükafat
üçün Oktar daha nələr, nələr etməyə hazır idi. Selcan əlini Oktarın əlindən çəkərək bir daha təşəkkür edib uzaqlaşdı. Cavan oğlan yerindən tərpənə bilmir, bu sehrin pozulmasını, bu munis hisslərin bitməsini istəmirdi. Qızın
əlinin hərarətini hələ də hiss edir, beyni dumanlanırdı.
Selcanın ayrılarkən dediyi söz qulaqlarında təkrar-təkrar
səslənir, bütün beynini sanki blokadaya alırdı… "Təki
bütün sevənlər qovuşsun". Bu sözlər olduqca gözəl, səmimi sözlər olmaqla bərabər, əslində, həm də bir eşq etirafı idi. Sevənlər qovuşsun” deyən zaman Oktar ürəyi,
qəlbi, əqli ilə başa düşürdü ki, Selcan "bütün sevənlər qovuşsun" deyərkən ilk növbədə özlərini nəzərdə tutur. Bu
etiraf nə qədər xoş, nə qədər gözəl idi. Bu etirafda nə qədər böyük ümid, nə qədər güc, nə qədər enerji var idi. Bu
güclə, bu ümidlə nələr etmək olmazdı ki… “Oktar... Oktar... Oktar...” Bu səs lap uzaqlardan, sanki quyunun dibindən gəlirdi. “Zəng çalınıb, dərsə niyə girmirsən?!” Bu,
218

Səncər idi. Dostunu sinfə girməyə çağırırdı. Oktar dərin
bir yuxudan ayılırmış kimi ayıldı. Gözlərinin dərinliyində
bir xoşbəxtlik, bir bəxtəvərlik var idi. O, neçə gündür cərəyan edən hadisələrin şokunu tamamilə üzərindən atmışdı. Yenə gülərüz və şən Oktar qayıtmışdı. Yenə də gözəl və sevdalı günlər yaşanacaq, sevgi dolu həftələr, aylar
bir-birini əvəz edəcəkdi. Yenə də Selcanın obrazı Oktarın
xəyallarının bəzəyi olacaq, ona min cür romantik hisslər
yaşadacaq, dünyanı gözlərində min rəngli edəcəkdi. Yenə
də Oktar quruyan çöpü də, açan çiçəyi də, min illik qara
daşı da, cücərən pöhrəni də canlı sayacaq, onları oxşayacaqdı. Bəşəriyyətin mayası olan əzəli və əbədi məhəbbət
bu şəkildə bir daha Oktar və Selcanın timsalında yaşanacaq, beləcə əbədiyyətə qədər davam edəcəkdi.
***
Bu hadisədən sonra ilxı ciddi nəzarət altında qorunur, zəmilər biçilənədək ilxıçıların müşayiəti ilə kəndətrafı örüşlərdə otarılırdılar. Ancaq ilxıçıların diqqətinə və
səyinə baxmayaraq, Qara Dumanı ilxıda saxlamaq mümkün olmamışdı. Gülgün madyanın hər gün təkrarlanan
çağırışlarından sonra Qara Duman bir şəkildə tövlədən,
yaxud ağıldan ən müxtəlif və ağlagəlməz yolla qaçır,
Gülgün madyanla birlikdə ənənəvi tanqolarını təkrar
219

edir, sonra isə bir-birlərinə qoşulub çöllüklərə üz tuturdular. Qara Dumanla Gülgün qısrağın hekayəti artıq dillərə düşmüş, bütün mahal üçün olduqca maraqlı və həssas mövzuya çevrilmişdi. Təsərrüfat işlərinin qızğın vaxtı olduğu üçün atların bu itaətsizliyinə o qədər də ciddi
baş qoşan yox idi. Bütün diqqət payız yağışları başlayanadək taxılın biçilərək anbarlara vurulması, mal-qaranın
qış üçün ot ehtiyatının toplanmasına yönəlmişdi. Ancaq
bir müddət sonra elə bir hadisə baş verdi ki, artıq kolxoz
rəhbərliyi Qara Dumanla bağlı son qərarını verməli oldu.
Kolxoz sədri cəmisi bircə gün öncə səhər biçiləcək
zəmiyə aqronomlarla birlikdə baxış keçirmiş və olduqca
məmnun qalmışdı. Seçmə üsulu ilə müəyyən edilmişdi
ki, bir sünbülün üzərində 40-50 ədəd buğda dənəsi var.
Bu isə o demək idi ki, zəminin hər hektarından 40-50
sentner taxıl biçiləcək. Əgər belə olsa, kolxoz bu il keçici
bayrağı almaqla həm də böyük ehtimalla ittifaq miqyasında nümunəvi kolxoz kimi tanınacaq, kütləvi zəmidə
hektara görə taxıl istehsalında rekord nəticə əldə edəcəkdi. Çünki bu vaxta qədər bir hektardan 50 sentner taxıl
əldə etmək yalnız təcrübə-sınaq sahələrində mümkün olmuşdu. Lakin elə həmin gecə Qara Duman qonşu kəndlərin ilxılarını toplayaraq bir araya gətirmiş, ayğırların

220

savaşı nəticəsində ilxılar əldən-ələ keçmiş, 40 hektara yaxın ən gözəl zəmi, demək olar ki, tamamilə sıradan çıxmışdı. Səhərisi zəmini biçməyə yollanmış briqada ayaq
üstə duran tək bir sünbül belə tapa bilməmişdi. Bu xəbər
ildırım sürətilə kəndə yayılmış, beləcə Qara Duman öz
sonunu yaxınlaşdırmışdı. Kəndə çağırılan təcili yardım
maşını bir neçə iynədən sonra kolxoz sədrinin təzyiqini
aşağı sala bilmiş, əsəbləşməməsini tövsiyə edərək çıxıb
getmişdi. Özünə gələr-gəlməz sədrin ilk göstərişi Qara
Dumanın tutularaq təcili ət kombinatına göndərilməsi
olmuşdu.
***
İki gün sonra ilxıçılar böyük əzab-əziyyətlə, nəhayət,
ayğırı tutub tövləyə salmışdılar. Qara Duman ət kombinatına göndəriləcəkdi. Hamı, ilxıçılar başda olmaqla zootexniklər, kolxoz idarə heyətinin üzvləri, hətta partkom
da sədrin bu qərarına etiraz edir, onu mülayimləşdirməyə çalışırdılar. Ancaq sədr əsla 40 hektar zəminin tapdalanmasına səbəb olmuş bu ayğırı əfv edə bilmirdi. Əfv
etməyəcəkdi də!
... Gecədən xeyli keçmiş bir neçə nəfər tövləyə yaxınlaşdı. "Zil" markalı yük maşını əvvəlcədən hazırlanmış

221

maili sahəyə yaxınlaşaraq təkərlərini torpaqdan düzəldilmiş süni yüksəkliyə dayadı. Xüsusi hazırlanmış bu
yerdən həmişə ətlik iribuynuzlu heyvanlar maşına yüklənir və ət kombinatına göndərilirdi. Adamlar uzun sürən əzab-əziyyətdən sonra Qara Dumanın başına salınmış bir neçə kəməndi çəkərək onu maşının yük yerinə
mindirdilər. Dərhal yük yerinin qapısını bağladılar və
səkkiz silindrli nəhəng yük maşını guruldayaraq rayon
mərkəzinə tərəf yol aldı. Qara Duman nə baş verdiyini
anlaya bilmirdi. Boğazına keçirilmiş iplər onu boğur, nəfəsini daraldırdı. O, əsir edilmiş qəhrəman kimi doğma
yerlərdən ayrılıb naməlum istiqamətə götürülürdü. Ayğır cidd-cəhdlə kəməndlərdən xilas olub öz azadlığına
qovuşmaq, yenidən ucsuz-bucaqsız çöllərdə Gülgün qısraqla birlikdə çapmaq, hey çapmaq istəyirdi. Bu şiddətli
arzu o qədər vazkeçilməz idi ki, Qara Duman əsarətdən
xilas olmaq üçün son qərarını verdi. Güclü təkanla onu
boğaraq nəfəsini kəsən iplərin birindən qurtuldu. Lakin
yük maşınının ön taxta tutacaqlarından biri də iplə bərabər gurultu ilə qopmuşdu. Bu səsə sürücü maşını dayandıraraq kabinədən yuxarı boylandı. Qara Duman elə
heybətlə kişnədi ki, sürücü dərhal kabinəyə girib qapını
möhkəm-möhkəm bağladı.

222

“Aaa, bu, at deyil, Əzrayıldı ki...” deyərək ani tərəddüddən sonra yoluna davam etməyə başladı. Kəndirlərdən biri azacıq boşalmış Qara Duman udum-udum nəfəs
almağa başlamışdı. Geniş ciyərlərini hava ilə tam dolduraraq bərkdən fınxırdı. Burunlarından sanki alov çıxırdı.
Bir az özünə gəldi, beyni aydınlanmağa başlamışdı. Ətrafa nəzər saldı. Hər tərəf zülmət qaranlıq idi. Yalnız avtomobillərin gur işıqları yolu işıqlandırır, ara-sıra döngələrdə çölün-çəmənin də üzərinə işıq düşürdü. Maşın sürətlə hərəkət edir, öndən əsən ruzgar Qara Dumanın gur
və uzun yalmanını dalğalandırırdı. Birdən-birə Qara Duman geniş sinəsini oxşayan küləyi hiss etdi, qanı coşdu.
Axı külək onun qaçış həmdəmi idi. Axı Qara Duman yalnız və yalnız küləklə yarışmaq üçün doğulmuşdu. Axı
külək onun ulu əcdadlarının nəfəsi, Kanqın və Çapmanın nəvazişi idi. Necə oldusa, birdən-birə özünü gücsüz
və cəsarətsiz hiss etdi. Bu möhtəşəm ayğır, lap qulun
vaxtlarında olduğu kimi, birdən-birə anasını özlədi. Lap
kiçik bir qulun olub anasının mehriban sinəsinə sığınmaq, bütün təhlükələrdən uzaq olmaq istədi. Bu qeyriadi hisslər içərisində onun alma gözlərindən iki nur
damlası süzülərək yanağı boyu axdı. Qəfildən bu acizliyinə etiraz əlaməti olaraq içində fırtınalar qopdu. Bu təlatüm qəzəbə çevrilərək təpik və döyəcləmələrə çevrildi.
223

Maşının yük yerinin taxtaları Qara Dumanın güclü və
amansız təpikləri ilə parça-parça olub yerə tökülürdü. O,
bir güclü təkan daha verərək ikinci, sonra üçüncü və dördüncü kəndirləri də qırdı. Artıq heç bir güc bu cəsur ayğırı burada saxlaya bilməyəcəkdi. O, maşından atılaraq
öz Gülgün qısrağına doğru çaparaq, bir də əsla insanlarla
üz-üzə gəlməmək üçün onlardan çox-çox uzaqlarda dolaşacaqdı. Qara Duman sürətlə irəli şütüyən maşının üstündən özünü qaranlığa doğru atdı.
... Bu zaman kəndirlərin ucundakı taxta parçaları
yük yerinin dəmir barmaqlıqlarına ilişdi. Qara Duman
boğulmağa başladı. Şiddətli gurultu və səs-küyə baxmayaraq, sürücü əsla maşını saxlamağı düşünmürdü. Ayğırın hücum edib onu şil-küt edəcəyindən qorxurdu. Maşın sürətlə yoluna davam edirdi. Get-gedə kəndirlər Qara Dumanın boğazını daha çox sıxırdı. Dan yeri yenicə
ağarmağa başlayırdı. Hava işıqlandıqca Qara Dumanın
gözlərinə bir az daha çox qara zülmət çökürdü. Ağzı köpüklənir, başı gicəllənirdi. Birdən-birə gözlərində ulduzlar sayrışmağa başladı. Qara Duman yavaş-yavaş özünü
rahat və yüngül hiss edirdi. Gözlərində sayrışan ulduzlar
get-gedə artaraq, böyüyərək sonsuz bir fəzaya yayılırdı.
Ulduz məşəlcikləri fəzanı işıqlandıraraq çıraqbana çevir-

224

mişdi. Uzaqda, lap uzaqda uçan atlar görünməyə başladı. Qara Duman birdən-birə bütün səyi ilə var son dəfə
var gücünü toplayıb kişnədi. Onun kişnərtisi cingiltili
əks-səda verərək bütün Qafqaz dağlarını dolaşdı. Sanki
bu səsə cavabmış kimi iki obada eyni vaxtda iki at kişnərtisi eşidildi. Bunlardan biri Göydəmir ürgənin fəryad
kimi səslənən kişnərtisi, digəri isə Gülgün qısrağın yalvarışlı kişnərtisi idi. Bu son kişnərtidən sonra Qara Duman özünü yüngül, lap yüngül hiss etməyə başladı.
Onun ayaqları yerdən üzülmüşdü. Düz anasının, qayğıkeş Göydəmir ürgənin söylədiyi kimi, Qara Dumanın qanadları çıxmışdı. O, bu qanadlarla səmanın sonsuzluğuna, lap uzaqlarda süzən iki ata doğru uçurdu. Bu atlar
Qara Dumanın və bütün atların əcdadı Ulu Kanq və Ana
Çapman idi. Onlar nəvazişlə Qara Dumanın yaxınlaşdığını seyr edirdilər. Qara Duman bütün varlığı ilə azadlığı
hiss edirdi. O, həm insanlardan, həm də onu yerə bağlayan, torpaqda yaşamağa məhküm edən fiziki bədəndən
azad olmuşdu. O, böyük azadlığa, əbədi azadlığa qovuşmaqda idi. Bu, olduqca gözəl bir hissdi!
Sürücü gurultunun kəsilməsinə təəccüblənərək maşını saxladı. Kabinədən düşüb arxa tərəfə keçmək istəyərkən alatoranlıqda səmada hərəkət edən bir kölgə gördü. Aman Allah... bu ki, Qara Duman idi. O, uçurdu...
225

Gözlərini yaxşı-yaxşı açıb bir də baxdı... Bəli, şübhə ola
bilməzdi, Qara Duman səmanın sonsuzluğuna doğru süzürdü!!! Gördüyü mənzərədən donub qalmışdı. Bu vəziyyət nə qədər davam etdi, bilmirdi. Birdən arxadan ona
təmas edən güclü əlin zərbəsindən ayıldı... Nə olub, bu
heyvanı nə günə qoymusan, niyə saxlayıb baxmadın?
Bəlkə də düz bir ton ət verəcəkdi! İndi sədrə nə deyəcəyik?! “Rəngi ağappaq olmuş sürücü söhbətin nədən getdiyini anlamır, heç bir şey ifadə etməyən donuq baxışları
ilə qarşısındakını süzürdü... Qara Dumanı niyə bu günə
qoymusan?! “Sürücü handan-hana özünə gəlməyə başladı. “Nə??!!” deyə sual etdi. – Qara Duman?! Qara Duman uçdu... göyə uçdu, gözlərimlə gördüm, necə də gözəl idi...” Cümləsini bitirər-bitirməz qocaman briqadirdən sərt bir şillə yedi. “Dəli olmusan nədi, necə uçdu, hara uçdu, gör sənin diqqətsizliyindən at nə günə düşüb. O
boğulub, ölüb! İndi nə edəcəyik?!” Yalnız bundan sonra
sürücü yük maşınının arxasına keçdi və faciənin şahidi
oldu. Qara Duman boğulub ölmüşdü. Sürücü bu mənzərədən sarsılmışdı. Hərdən göyə baxaraq “Axı o uçdu”
deyir, sonra isə boğulmuş atın nəhəng cəsədinə baxaraq
təəccüblənirdi...
Bir neçə gün xəstəxanada məcburi müalicə aldıqdan
sonra sürücü kəndə dönmüş, bu günlər ərzində kəndin
226

yeganə səkkizsilindrli "Zil" markalı yük maşını təmir
edilmişdi. Lakin bu hadisədən sonra sürücü bu maşını
sürməkdən imtina etmişdi. Heç bir sürücü də onu əvəz
etmək istəmirdi. Hamı "Zil"ə qatil gözü ilə baxırdı... !
***
Səhərə yaxın Oktar qorxulu yuxu gördü. O, Göydəmir ürgənin belində coşqu ilə gökbörü oyunu oynayırdı.
Qoçu ələ keçirən Oktar sürətlə irəli çapmağa başlamışdı.
Finiş xəttinə lap az qalmasına baxmayaraq, ona çatmaq
mümkün olmurdu. Arxadan gələn rəqiblərin atlarının
nəfəsi isə Oktarın boynunun dalını isidirdi. Bir dəqiqə
keçsə, qoçu onun əlindən alacaqdılar. Oktar həyəcanlanır, ürək döyüntüləri artırdı. Birdən-birə finiş xəttindəki
hakimlər yoxa çıxdılar. Göydəmir ürgənin önündə dibi
görünməyən bir uçurum var idi. Bunu görən at şahə qalxaraq kişnədi, Oktar uçuruma yuvarlanmaqdan son anda xilas oldu. Aşağıda Kəngərlə Səncər ona əl edərək gülümsəyirdilər. Çox qəribə idi ki, onlar Qara Dumanın belində idilər! Kişnərti səsinə gözlərini qəfildən açdı. Bir
anlığa nə olduğunu başa düşməyə çalışdı. Onu soyuq tər
basmışdı. Nəbzi sürətlə vurur, sanki gicgahlarında təbil
döyəcləyirdilər. Kişnərti səsi dağlarda əks-səda verərək,
elə bil ki, imdad, kömək diləyirdi. Özünə gələr-gəlməz
227

Oktar yatağından durdu. Çölə çıxanda dan yenicə sökülməyə başlamışdı. Uzaqda üfüqdə pənbə-qırmızı buludlar müşahidə olunurdu. Bir azdan səhər açılacaq, hər kəs
öz ənənəvi işi ilə məşğul olacaqdı. Nədənsə Oktar bir anlığa özünü tənha və qərib hiss etdi. İlk dəfə ölüm barədə
düşünməyə başladı. Qəlbi gizildədi, canından titrəmə
keçdi. Bu fikirlərdən yaxa qurtarmaq üçün yenidən başını qaldırıb üfüqlərə baxdı. Uzaqlarda sanki buludlardan
at silueti düzəldilmişdi. Günəşin şəfəqləri artdıqca bu
kölgə yavaş-yavaş dağılır, yox olmağa başlayırdı. Oktar
artıq xeyli vaxtdı ki, bayırda olduğunu fərq etdi. Dağ yerinin sərin yay havası onu üşütmüşdü. İçəri keçdi. Bir azdan sonuncu buraxılış imtahanını verməyə gedəcəkdi.
Daha sonra isə orta məktəb attestatını alıb ali məktəbə
qəbul üçün böyük şəhərə üz tutacaqdı. Beləcə, həm yeni
bir həyata atılacaq, həm də xəyalındakı azadlığa, tələbəlik illərinə qovuşacaqdı. Ancaq bu həm də ayrılıq və həsrət olacaqdı. Kim bilir, ali məktəbə qəbul olunub şəhərdə
qalası olsa, bir daha Selcanı görə biləcəkdimi... Bu barədə
fikirləşməkdən belə qorxaraq mövzunu unutmaq istədi...
İmtahanın vaxtı yaxınlaşırdı. Oktar məktəbə yollandı...
***

228

…Artıq Qara Dumanın faciəsini hamı bilirdi. Oktar,
Kəngər və Səncər kolxoz sədrinin xidməti maşınının şüşələrini sındırdıqlarına görə təcridxanaya salınmışdılar.
Yeddi sutkalıq məşəqqətdən sonra evə buraxılmışdılar.
Bu yeddi gün ərzində heç bir-birlərini görməmişdilər.
Obada hamı yatdıqdan sonra gecə yarısı bir araya gəldilər. Səhər qədərə ağıllı bir plan hazırlayıb Qara Dumanın
qisasını necə almaq barədə düşünsələr də, konkret heç
nəyin üzərində dayana bilmədilər. Səhər açılanda onlar
at kişnərtisinin səsinə diksindilər. Gülgün qısraq həmişəki yerində üzü obaya sarı dayanıb, başını dik tutub kişnəyirdi. Ürəkləri parça-parça oldu. Sən demə, yeddi gündür ki, hər gün vəfalı qısraq saatlarca eyni yerdə dayanıb
kişnəyir, öz kişnərtisi ilə obanı, sakinlərini yaşa boğurmuş. Qız-gəlinlər Gülgün qısrağa ağı deyib halına ağlayır, oğlanlar onun vəfasını mədh edirmişlər. Üç dost isə
zindanda olduqları üçün bundan xəbərsizmişlər.
... Oktar, Kəngər və Səncər əllərini bir-birinin üzərinə
qoyaraq and içdilər: “Qara Duman, sənin azad ruhuna
and içirik! Gec-tez sənin qisasını sənə ölüm fərmanı yazanlardan alacağıq. Sözümüzü tutmasaq, azad və cəsur
ruhun bizə qənim olsun!”
Bir müddət sonra gənclər ali təhsil almaq üçün şəhərə yollandılar.
229

***
Gülgün qısraq ilk qar yağana qədər hər gün eyni
vaxtda, eyni yerdə dayanaraq kişnədi. İlk qarın səhərisi
günü at artıq görünmədi. Kənd uşaqları həmin yerə getdilər. Bir qədər aralıda dağlara tərəf gedən yolda ağ qarın
üzərində qırmızı qan ləkələri və at sümükləri var idi. Ətraf isə canavar ləpirlərinin izi ilə dolu idi. Qurdlar vəfalı
Gülgünü parçalamışdılar.
***
Oktar, Kəngər və Səncər yaşadıqları doğma obadan
ayrılıb Bakıya üz tutdular. Hər üçü uğurla qəbul imtahanı verərək ali məktəbə daxil oldu. Bir qədər sonra Gülgün qısrağın faciəsini də, yurdlarında baş qaldırmış qarışıqlıqları da öyrəndilər. Tarixən böyük Azərbaycanın
bir parçası olan, “Dədə Qorqud dastanı”nda adları çəkilən Gökcə dağ, Ayğır dağı, Qara Güney, Ağbaba, Sürməli, Gökcə göl kimi doğma yerlərdən onlar sıxışdırılmağa
başlanılmış, ruslar tərəfindən bu yerlərdə sonradan məskunlaşdırılmış ermənilər sovet ordusunun köməkliyi ilə
min illərdir bu torpağın sahibi olan insanları yurd-yuvalarından qovmağa başlamışdılar. Əhali böyük məhru-

230

miyyətlər və işgəncələrə məruz qalaraq, məcburən Azərbaycana köç etdirilirdi. Qara Duman da, onunla bağlı xatirələr də, el-oba da, vətən də artıq uzaq bir keçmişə, şirin
bir yuxuya çevrilmişdi. Ancaq gənclərin ürəklərindəki
azadlıq arzusu gündən-günə artmış, onların gələcəklərinin yeganə ümidi olmuşdu. Əgər ona qovuşmasaydılar,
ölərdilər!

***
Bakıda əsl milli-azadlıq hərəkatı başlamışdı. Azadlıq
meydanı azadlıq tələb edən xalqın tribunasına çevrilmişdi. Oktar, Kəngər və Səncər bu meydanda keçirilən mitinqlərin daimi iştirakçıları idilər. Onlar həm də yalnız
böyük azadlığa, milli müstəqilliyə qovuşa bilməklə Qara
Dumanın azad ruhuna layiq ola biləcəklərini, andlarını
yanlız bu yolla yerinə yetirə biləcəklərini düşünürdülər.
Azadlıq!.. Qanla suvarılan ağacım,
Şəhid qanı içmədən boy atmayanım, bar verməyənim!
Qanımı verməyə gəldim ki, boy atasan, bar verəsən,
Qanımı verməyə gəldim ki, böyüyəsən,
Kölgəndə millətimə yer verəsən...
Əsrlərdir özgələrin azadlıq ağacını suvaran qanım
halalın olsun.
231

Eşqinlə sevdalanan ürəyim
bəlalın olsun.
Sən yaşa, biz ölək...
Biz yolunda ölək ki,
Bayrağında ulduzun olsun, hilalın olsun.
Öndən düşmən tankları, arxadan xəzri kəsdi amanımızı.
Adını verdiyimiz Azadlıq meydanı əmdi qanımızı.
Bircə an vaz keçmədik adının işığından,
Qorxmadıq ölümdən, qandan.
Təkcə sənə doğru uçundu ürəyimiz,
Təkcə sənin adınla ovundu ürəyimiz!
Düşmən gülləsiylə qırmızıya boyandı
köksümüz, kürəyimiz!
Sən oldun dilimizdəki tək nida, tək diləyimiz.
“Sən yaşa” deyə bağırdıq, hayqırdıq gecə-gündüz
A-zad-lıq, A-zad-lıq, A-zad-lıq
Adın andımız olsun, adın əhdimiz olsun,
Azadlıq!...
Bu misralarla azadlıq sevdasını tərənnüm edir, ona
qovuşacaqlarına inanırdılar.
... 1990-cı ilin yanvar ayının 19-dan 20-nə keçən gecə
yenə birlikdə idilər. Vətəni, torpağı işğal edilmiş, məsum
uşaqlıq xatirələri düşmən əsarətində qalmış bu gəncləri
təsəlli edəcək yeganə şey azadlığa, milli müstəqilliyə
qovuşmaq idi. Düz gecə yarısında sovet imperiyasının
232

ermənilərdən və ruslardan təşkil olunmuş ordu birlikləri
Bakıya daxil olub, paytaxtın içərilərinə doğru irəlilədilər.
Qədim və böyük bir xalqın minlərlə azadlıqsevər insanı
sovet imperiyasına qarşı üsyan edir, torpaqlarının mənfur ermənilər tərəfindən işğal edilməsinə qarşı tək yumruq kimi birləşərək mübarizə aparırdı.
Tanklar dəhşətli gurultu ilə mərkəzi küçələrlə atəş
açaraq irəliləyirdi. Heç kəsə aman yox idi. Sanki şəhərin
bütün küçələri ilə ölüm maşınları irəliləyirdi. Əl-ələ tutub ön cərgədə dayanmışdılar. Arxada yaşlılar, qadınlar,
qızlar, uşaqlar var idi. Tanklar isə atəşə ara vermədən
amansızcasına irəliləyirdi. Əsla geri çəkilməyəcəkdilər.
Hər üçü var gücləri ilə qışqırırdı: “A-zad-lıq! A-zad...
A-zad... . A-!!!
Odlu silahdan açılan atəş onların sinəsini paramparça etmişdi. Azadlıq üçün çırpınan bu ürəklər susmuş,
tanklar ötüb keçmişdi...
Səhərisi onların üçünü də bir yerdə tapmışdılar. Səncərlə Kəngər azadlıq uğrunda savaşaraq canlarından
keçmiş, əbədi azadlıqlarına qovşmuşdular. Güllə Oktarın almacıq sümüyünü dağıdıb üzünü tanınmaz hala salsa da, uzun sürən müalicədən sonra sağaldı.

233

Ancaq yeni simasıyla bir daha Selcanın qarşısına çıxmağa özündə cəsarət tapmadı. İndi də tez-tez dan söküləndə at kişnərtisinə yuxudan ayılır. Bu kişnərti əsla qulaqlarından getmir. Bu xatirə bu gün də ona əzab verir.
Ruhun şad olsun, Qara Duman… Azadlığın mübarək, Vətən!

234

Türk tarixi və
mifoloji dünyagörüşündə atlar

235

Atların tariximizdə rolu
Atlar bəşəriyyətin inkişaf tarixində, müasir sivilizasiyanın formalaşmasında və indiki kimi şəkillənməsində
xidmətləri olan ən nadir canlılardır. Atın əhliləşdirilməsi
dünyanı, bir növ, kiçiltməyə başladı. İnsanlar dünyanın
bir ucundan başqa ucuna daha qısa zamanda çatmağa
nail oldular. Qəbilələr, tayfalar, nəhayət, xalqlar və millətlər arasında əlaqələrin intensiv xarakter alması, mədəniyyət mübadiləsinin sürətlənməsi, dövlətin yaranması
və inkişaf etdirilməsi məhz atlardan nəqliyyat vasitəsi kimi istifadə etməklə mümkün olmuşdur. Qədim dövrlərdə atlar həm sivil, həm də hərbi nəqliyyat vasitəsi idi.
Müharibələr zamanı atlar və onların keyfiyyəti həlledici
hərbi faktorlardan biri idi. Yaxşı at həm sahibinin döyüşdə iştirakını təmin edir, həm də dar məqamlarda iti qaçışı
ilə onu düşmən əlindən, yəni ölümdən xilas edirdi. Lakin
atların funksiyası bununla da bitmirdi. Atlar son 100-150
ilədək həm nəqliyyat vasitəsi, həm var-dövlət nişanəsi,
həm mədəniyyət mübadiləsi vasitəsi, həm dövlətçilik vasitəsi, həm qida vasitəsi idi. Atların ətini yeyir, südünü
içir, dərisindən ən müxtəlif geyim və məişət vasitələri ha236

zırlayırdılar. Qədim dövrlərdə loğmanlar atlarla və onlardan əldə edilən süd, yaxud qımız vasitəsilə insanları
həm də müalicə edirdilər. Şərqin böyük mütəfəkkiri Əli
Əbu İbn Sina epilepsiya, bel ağrıları, nevroz və s. kimi
xeyli sayda digər xəstəlikləri atlar vasitəsilə müalicə edirdi. Elə indi də bənzər xəstəlikləri hippoterapiya adlandırılan xüsusi vasitəylə müalicə edirlər.
Atın yalının və quyruğunun tükündən gözlükdən
başlamış tələyə qədər, topdan başlamış tora qədər ən
müxtəlif əmək və əyləncə vasitələri düzəldirdilər.
Mahmud Kaşğariyə görə, at quyruğunun qılını birbirinə dolamaqla kos dediyimiz xüsusi top hazırlanırdı
və bu kosla bu gün də oynadığımız çovqan oyunu oynanırdı. Çovqan – yaxud savu – kan, savunma, müdafiə
olunma sözündəndir və türkcədir. Qan – qən Azərbaycan dilində sözdüzəldici şəkilçidir. Məsələn dalaş, dalaşqan, savun, savu-qan, yəni indiki qramatik deformasiya
ilə çovqan. Kos sözü sonralar ruslara da keçib və hazırda
rus qadınları saçlarını top kimi yığanda ona kos deyirlər. Lakin atların insan oğluna hədiyyələri bununla da
bitmirdi. Bütün dördayaqlıların şahı olan atların quyruğunun tükündən sap kimi istifadə olunurdu. Döyüşdə
qılınc yarası almış döyüşçülərin yaraları belə saplarla
tikilirdi.
237

Atların musiqi tariximizdə rolu
Hətta milli musiqi alətimiz hesab olunan qopuz da
ibtidai variantında atların quyruğunun tükündən sim kimi istifadə edilməklə hazırlanırdı. Elə bu gün də kaman
və skripka kimi musiqi alətlərinin səsləndirilməsində at
(ayğır) quyruğunun tükündən istifadə olunur. Qopuz
hazırlanan zaman ilk əvvəl taxta parçası yonularaq münasib formaya salınır, sonra ona at (ayğır, yaxud daha qədim variantda adğır, erkək at) quyruğundan simlər bağlanırdı. Qopuzu kökləmək üçünsə qopuzun qolu boyu
bağlanmış belə simlərin altına xırdabuynuzlu heyvanların aşıqlı sümüyündən çıxmış aşıq adlandırılan birləşdirici oynaq sümüyü qoyulurdu. Bu sümüklə həm aşıqaşıq oynanılır, həm də ondan qopuzun aşığı kimi istifadə
edilirdi. Simlə qolun arasına yerləşdirilmiş yəhərvari
aşıq sümüyünü yuxarı sıxmaqla zil, aşağı endirməklə
bəm səs alınırdı. Beləliklə də qopuzda lazımi səslər əldə
etməklə çöl mahnıları oxunurdu. Saxa-Yakutiya Respublikasında tapılmış bir şaman məzarında çoxlu sayda aşıq
bulunmuşdu. Bunun səbəbi o idi ki, qam-şamanlar həm
238

dini rituallar yerinə yetirir, həm də bunu musiqinin müşayiəti ilə edirdilər. Onlar qədim dövrün həm dini-ideoloji liderləri, həm də, bir növ, musiqiçiləri idilər. Qamşamanlar, əslində isə elə qamlar sonralar monqolların hegemonluğu dövründə qıpçaq ləhcəsinə uyğun olaraq
şam kimi tələffüz edilməklə sonluğuna cəm şəkilçisi an
(lar-lər) qəbul etdi. Beləliklə, “qam” “şam-an”a çevrildi.
Ancaq “şam+an” da deyəndə yenə qam+lar nəzərdə tutulurdu. Yakutiyada tapılan qam məzarında olan aşıqlar
da onu deməyə əsas verir ki, dini rituallar zamanı, yaxud
musiqi ifa edərkən bəzən qopuzun qolundakı simlərin
altına yerləşdirilmiş aşıq yerə düşür. Qam isə qaranlıqda,
yaxud tonqal işığında onu axtarıb tapmaqdansa, dərhal
elə yanında gəzdirdiyi torbadan yeni bir aşıq sümüyü çıxararaq qopuzu kökləyirdi. Ona görə də döyüşçünü atı,
silahı ilə dəfn etdikləri kimi, şamanı da aşığı ilə bərabər
dəfn edirdilər. Bu gün də qopuzun, necə deyərlər, nəticəsi sayılan sazı kökləyərkən istifadə etdiyimiz, sazın
qollarına bağlanmış ağac parçasına elə aşıq deyirik. Diqqət edin, "aşıq" sözü də buradan yaranıb. Təəssüf ki, bəzi
musiqişünaslarımız və tarixçilərimiz "aşıq" sözünün
ərəbcə aşiq, yəni sevən, valeh olan sözündən yarandığını
bildirirlər. Bu, əsla doğru deyil. Necə ola bilər ki, bizim
milli sənət növümüzün və ifaçımızın adı yad dildə olsun?! “Aşıq” sözünün sinonimi kimi bəzi bölgələrimizdə
239

"yanşaq" sözü də işlədilir. Bu da yuxarıda qeyd etdiyimiz
kimi, şamanların torba dolu aşığı yanlarında gəzdirərkən
onun çıxardığı səslə bağlıdır.
"Qam" sözünün milli musiqimizlə əlaqəsi bununla
da bitmir. Türklər dünyanı fəth edib gücləndikcə ictimaimədəni həyatın bütün sahələri üzrə yüksəliş baş verirdi.
Qədim dövrlərdə müvafiq rituallar zamanı uzun zil və
bəm səslər çıxarmaqla ruhlarla, yaxud elə Tanrı ilə əlaqə
yaratmaq istəyən qamlar sonralar bu səslərdən daha sistemli və ardıcıl şəkildə istifadə etməyi öyrəndilər. Daha
sonra bu səslərə sözlər də əlavə edildi. Beləliklə, ilkin vokal sənəti məhz qamların, sonra isə aşıqların ifasında təkmilləşməyə başladı. Qopuzun kəşfi isə qamların bir qismini musiqiçi kimi formalaşdırdı. Ancaq buna baxmayaraq, yenə də onlara qam, ifa etdikləri musiqiyə də elə
qam deyirdilər. Sonrakı tarixi mərhələdə türklər böyük
dövlətlər, imperiyalar qurduqca qam sənəti də saraylara
daşındı, əyləncə və zövq vasitəsinə çevrildi, ritm qazandı
və nəhayət, bir neçə yardımçı alətlə ifa olunmağa başladı.
Yəni buraya dəf də əlavə edildi və qopuz ifaçısı ayrıca,
söz ifaçısı da ayrıca oldu. Beləliklə, bizim muğam üçlüyü
dediyimiz üçlük formalaşdı. Qam isə indiki "muğam" sözünün kökünü təşkil edən həmin "qam" sözüdür. Sadəcə
"ğam" kimi tələffüz edirik. Şərqdə tərəqqi edən qam sə240

nətinə elə şərqli samilər tərəfindən ərəbcə "mu" ön şəkilçisi artırıldı. Çünki onlar bu ecazkar musiqinin bir tək
adam tərəfindən deyil, qopuz və dəfin müşayiəti ilə
oxunduğunu görürdülər. Ona görə də özlərinin dil qanunauyğunluqlarına görə birlikdə, bərabər mənasını verən "mu" şəkilçisini "qam" sözünə əlavə etdilər və qamların ifadə etdiyi sənət növünə muqam, yəni muğam dedilər. Məsələn, necə "təfəkkür" sözünə, yəni idrak, ağıl
mənasını bildirən bu sözə "mü" önşəkilçisi artırmaqla filosof, alim mənasını verən "mütəfəkkir" sözü yarandısa,
eləcə da "qam" sözü “muqam”a çevrildi. Elə muğam sənətində indi də türk etnik adları ilə adlandırılan çoxlu
muğamlarımız var. Başqa heç bir xalqın etnik tərkibini
təşkil edən boy adları ilə bağlı muğam yoxdur. Məsələn,
"Ovşarı" muğamı. Bu, ovşar oğuzların bir boyu olan ovşar tayfalarının adıdır. Ovcul, ov edən, ovçu deməkdir.
Muğamda işlədilən xüsusi zil səsə isə zəngulə deyirlər.
Bu da qədim zəngi tayfaları ilə bağlıdır. Zəngibasar, Zəngəzur, Zəngilan, Zəngan (farslar Zəncan deyir) yer adları
da etno-toponimlərdir və zəngilərlə bağlıdır. “Arazbarı”
muğamı da “ər-az” yəni “az döyüşçüsü” mənasını verən
az+ər-baycanlıların etnogenezində dominantlıq edən az
tayfaları ilə bağlıdır. “Ər-az”, “az+ər”in metateza olunmuş formasıdır. “Barı” – isə “barmaq”, “varmaq”, “getmək” feilindəndir. “Var-gəl etmək” də elə gedib-gəlmək
241

mənasını verir. Deməli, “Arazbarı – Az boyunun səsləndirdiyi, yaxud yaratdığı muğamdır”, bardır, yəni həm də
mənəvi məhsuldur.
“Bayatı-Şiraz”, muğamı isə yenə də türk etnik adıdır.
Şirazda yaşayan boyat tayfalarının musiqi məhsulu kimi
başa düşülməlidir. “Bayatı-Türk”, “Bayatı-Qacar”, “Bayatı-Əcəm”, “Zəngi-Şüştər” və s. bunlar hamısı türk boylarının adı ilə bağlıdır. Bir şeyə diqqət etmək lazımdır ki,
ərəb və fars sözləri ilə adlandırılan digər muğamlarımızın heç biri etnik ad bildirmir. Məsələn, “Segah”, “Şüştər”, “Rast”, “Çahargah”, “Hümayün”, “Dügah” və s.
Bunların heç biri tayfa, boy bildirən adlar deyil. Sadəcə
muğamın daxili strukturuna və səs harmoniyasının keyfiyyətinə görə müəyyənləşdirilən adlardır.
Qamların qədim tariximizdə nə qədər əhəmiyyətli
yer tutduğunu son bir misalla xatırlatmaqla fikrimizi yekunlaşdıraq. Bəzi tarixçilərin türk dövləti olmasına şübhə etdikləri Midiya dövlətinin başçısı Astiaqın, əslində
isə Az-Teqin, yəni Az Təkinin sərkərdəsi və vəzirinin adı
Qamatan idi. Bu, Qam-Ata deməkdir. Qam dini-ideoloji
lider olduğu üçün ona ata deyərək hörmət edirdilər.
Perslərə qarşı məşhur Qamata üsyanının başında da elə
o dururdu. Təəssüf ki, heç bir tarixçi bu vaxta qədər
Qam-Ata birləşməsini bu şəkildə izah etməyib.
242

Perslərlə əlbir olub Astiaqı hakimiyyətdən salan da
elə Qarpaq adlı türk olub. Qarpaq isə elə qıpçaqların bir
boyu olan qarapapaqların təmsilçisi idi. Astiaq devrildikdən sonra Qarpağa bildirdi ki, "sən çox axmaq və çox
alçaq adamsan. Axmaqsan ona görə ki, əgər məni devirmək istəyirdinsə, bunu özün edib, hakimiyyətə özün
gələrdin. Pers Kiri gətirməzdin! Alçaqsan ona görə ki,
sən bu çevrilişinlə qul ikən bir xalqı (yəni persləri) ağa,
ağa ikən bir xalqı (yəni midiyalıları, med-ləri, türkləri)
qul etdin".
Qədim zamanlarda atlar o qədər qiymətli idi ki, kimin varlı, kimin kasıb olması sahib olduğu atların sayına
görə müəyyənləşdirilirdi.

243

Atların yaranması ilə bağlı mifoloji dünyagörüşü.
Mifoloji süjetlərə görə, atlar küləkdən yaranıb
Mifologiyaya görə, külək və ildırım bütün atların
ulu əcdadıdır. İldırım ulu ata, külək isə ulu anadır. Ona
görə atlar həmişə qaçanda külək kimi sürətli olmağa, şahə qalxanda ildırım kimi əzəmətli və möhtəşəm olmağa,
kişnəyəndə isə göy gurultusu kimi qüdrətli olmağa çalışırlar. Bu keyfiyyətləri olmayan atlar nəcabətli sayılmırlar. Atlar qaçarkən bundan zövq alırlar, qürurlanırlar.
Çünki bu zaman ulu ana külək atın sinəsini və yalmanını
oxşayaraq onu qaçmağa həvəsləndirər. Atlar sürətini daha çox artırdıqca külək də öz nəvazişini daha çox artıraraq onları daha çox sevdiyini izhar edir. Atlar üçün bundan daha gözəl və daha zövqlü bir şey təsəvvür etmək
mümkün deyil. Bəzən atlar şahə qalxaraq kişnəyərlər.
Bu, atların ulu əcdadları ildırımı xatırlayaraq ona səcdə
etmək, ondan güc və cəsarət almaq arzusundan doğur.
Bu hərəkət atları vəcdə gətirir, onların ruhunu oxşayar.
Ulu əcdadı ildırımla vəhdəddə olduğunu xatırladar. Ona
görə də şahə qalxmış at çaxmış ildırıma çox bənzəyər.
Kişnərtisi isə göy gurultusunu andırar. Dünya sadəcə uc244

suz-bucaqsız çəmənlərdən, dadlı-ləzzətli otlardan, saysız-hesabsız meşələrdən, şəffaf və təmiz bulaqlardan ibarət olduğu zaman bu gözəlliyi daha da cazibədar etmək
üçün Ulu Tanrı ildırım və küləkdən Kanq və Çapman adlı atları yaratdı. Onlar qaçmaqla bərabər uçmağı da bacarırdılar. Sonradan atlar uçmaq vərdişini itirdilər. Çünki
yerdəki təamlara, ləzzətli otlara və çiçəklərə o qədər aludə oldular ki, doymaq hissini itirdilər. Həddindən atrıq
çox yeyərək ağırlaşdılar. Pərvazlanmaq vərdişləri yox oldu. Ona görə də atlar artıq uça bilmədikləri üçün özlərini
günahkar sayırlar. Ancaq bunun əvəzində onlar başqa
keyfiyyətlər əldə ediblər. Atlar, bütün digər canlılardan
fərqli olaraq, diz qapaqlarını kilidləyə bilirlər. Ona görə
də ayaq üstə yatır, ayaq üstə dincəlirlər. Diz bağları olduqca güclü olduğu üçün əsla yorulmurlar. Əgər bir at
yatırsa, yəni uzanaraq yatırsa, bunun yalnız iki səbəbi
ola bilər. Deməli, o ya xəstədir, ya da qocalıb əldən düşüb. Normal vəziyyətlərdə atlar yatarsa, bu zaman onların ağır çəkilərindən daxili orqanlarına güc və təzyiq düşər. Atlar bundan rahatsız olarlar.
İnsanlar da vaxtilə atları qanadlı şəkildə gördükləri
üçün nağıllarında, dastanlarında bəzən atları qanadlı təsvir edirlər. Mifoloji dünyagörüşə görə, atlar Kanq adlı
ayğır və Çapman adlı madyandan törəyiblər. Bu adların
hər ikisi türkcədir. Kanq, Kan-xan, hökmdar deməkdir.
245

Yəni ilxının lideri, hakimi. Çapman isə çapan, iti qaçan
deməkdir. Çapman ilxıdakı dominant madyanı ifadə
edir. İlk at ilxısı isə tarpan adlandırılıb. Bu söz təpən, yeri
təpərək, döyəcləyərək qaçanlar deməkdir. Bütün xalqların dillərində, demək olar ki, bu sözlər eyni qrammatik
formada işlədilir. Atlar ev heyvanı olaraq itlərlə təqribən
eyni vaxtda əhliləşdirilsələr də, azacıq müstəqil olan kimi dərhal ənənəvi sürü iyerarxiyasını bərpa edərək ciddi
intizam yarada bilirlər. Sürü psixologiyasını bütün incəliklərinə qədər yaşadırlar. Bu isə onların müstəqil yaşamaq qabiliyyətlərini artırır, təmin edir. İtlər isə bu xüsusiyyətlərini çoxdan itirdiklərinə görə sahibsiz qaldıqları
zaman sürü şəklində birləşə, iyerarxiya qura bilmirlər.
Ona görə də it xılı adlandırılan sahibsiz itlərin bir yerdə
olması heç bir intizama, daxili sosial struktura və tabeçiliyə əsaslanmır. Atlar təhlükəsizliklərinin sürü nizamında gizli olduğunu bildikləri üçün intizama ciddi riayət
edir, əsla əzəli qaydaları pozmur, onu genetik yaddaşlarında hifz edirlər. Bu isə ilin bütün fəsillərində baş verə
biləcək təhlükələrə qarşı onları hazırlıqlı edir.

246

Atlar necə əhliləşdirildi
Atlar təqribən 12 min il bundan əvvəl əhliləşdirilib.
Bu, təqribən elə həm də əkinçiliyin başlanması tarixi hesab edilir. Ancaq daha yaxın tarixdə də əhliləşdirilmələri
ilə bağlı mülahizələr var. Müqayisəli təhlil aparanda aydın olur ki, atların əhliləşdirilməsi dövlətin qurulmasından əvvəl olan hadisədir və məhz dövlət qurmaqda insanların ən yaxın köməkçisi yenə atlar olub. Belə hesab
edilir ki, qədim skif çöllərinin mərkəzində, Kopet dağının ətəklərində (indiki Türkmənistan Respublikasının
ərazisində Aşqabad şəhərinin yaxınlığında) güllü-çiçəkli, bol sulu, geniş otlaqlı yamyaşıl Akal vadisi var imiş.
Atlar buranın havasını, suyunu, otlaqlarını çox sevirlərmiş. Yazda dağların başında ağappaq qar, talaların yamaclarında isə təzə-tər al-qırmızı lalələr olarmış. Ona görə də bu vadi Ak-al vadisi, yəni ağ-qırmızı vadi adlanarmış. Günlərin birində sərt qışdan taqətdən düşmüş və
çox itki vermiş atlara canavarlar hücum edir, ilxını dağıdırlar. Demək olar ki, bütün atlar ya həlak olur, ya da
təklənib soyuqdan donur, ya canavarlardan onlara keçmiş quduzluq xəstəliyindən məhv olurlar. Yalnız bir cüt
247

qulun qaçaraq bir skif yurduna (keçədən hazırlanmış çadır) üz tutur. Skif ailəsi bu qulunları yurdun içərisinə alaraq onları öz övladları ilə birlikdə bəsləyir, böyüdür, onlara süd verirlər. Üstəlik, qulunların birinə Kanq, yəni
skiflərin dilində xan, hökmdar, birinə isə Çapman, yəni
qaçağan adını verirlər. Bu qulunlar böyüyüb at olurlar.
Qulunlar ailənin azyaşlı övladları ilə, uşaqları ilə birlikdə
çadırında böyüyürlər. Uşaqlarla bir-birlərinə o qədər isinişir, doğmalaşırlar ki, hətta ailədaxili iyerarxiyaya belə
alışırlar. Uşaqlar valideynlərini necə dinləyirlərsə, onların sözlərinə və göstərişlərinə necə əməl edirlərsə, bu qulunlara da onu təlqin edirlər. Nəticədə böyüdükdən sonra da insanlara tabe olmaq vərdişlərindən kənarlaşa bilmirlər. Bu doğmalığı itirməkdən qorxurlar. Elə ilk dəfə
də atları birlikdə böyüdükləri uşaqlar minərək əyləncə
məqsədilə çapır, atlarla oyun oynayır, onlarla müxtəlif
maneələri aşırlarmış. Bu həm atlar, həm də uşaqlar üçün
sevimli əyləncə imiş. Nəhayət, illər sonra uşaqlarla atların bu əyləncəsi artıq əməkdaşlığa çevrilir. Atlar böyüyəndən sonra uşaqlar onları minmək çətin olduğu üçün
valideynləri atın belinə keçi yunundan hörülmüş kəndir
(çatı) bağlayır və ucunu halqavari şəkildə düyünləyirlər
ki, uşaqlar atın belinə qalxa bilsinlər. Beləliklə, ilk yəhər

248

və ilk üzəngi meydana gəlir. Sonra xurcuna, bənzər keçənin içərisinə yumşaq tük dolduraraq elə həmin çatı ilə
atın belinə bağlayırlar. Beləliklə də ilkin yəhər meydana
çıxır, atın başını sağa-sola istiqamətləndirmək üçün yenə
həmin çatıdan dizgin (buruntaq) düzəldib ucunu əllərinə
alırlar, beləliklə, yüyən əmələ gəlir. Günlərin birində isə
atla bərabər səhrada yolu azaraq itən skif yeniyetməsi aclıq və susuzluğa məruz qalır. Bu zaman onun diqqətini
atın boynundan sinəsinə doğru uzanan qan damarı cəlb
edir. Damarı xəncərlə deşərək ürəkdən gələn təmiz arterial qandan içir. Bu minvalla ölümdən xilas olur. Bundan
sonra uzun əsrlər boyu bu üsuldan, demək olar ki, bütün
süvari döyüşçülər zaman-zaman istifadə edirlər. Sonralar isə atlar artıb çoxaldıqca onlardan nəqliyyat, qida, əyləncə, hərbi vasitə və s. üçün istifadə edilir. Çox keçmədən insanlar artıq atlarsız yaşamağı belə təsəvvür edə
bilmirlər. Artıq atlar uşaqlar üçün əyləncə vasitəsi deyil,
sözün həqiqi mənasında skiflərin ən yaxın yardımçısına,
dostuna çevrilir. Atların sayı hər il bir az daha çox artmağa başlayır. İndi dünyada olan bütün atlar həmin iki qulunun törəməsidir. Akal vadisində yaşayan skif nəslinin
təkə boyu bu işi gördüyünə görə bu atlara Akal-təkə deyirlər. Akal-təkə nəsli bütün atların əcdadı, eyni zamanda, etalonu sayılır. İlk dəfə 11 min il əvvəl atlar Mərkəzi
249

Asiyadan şərqə doğru çapmağa başlamışlar. Bu zaman
onların üzərində ilkin sahibləri skiflər oturmuşdular. Atların köməyi ilə skiflər Harran qalasını fəth etmiş, skiflərin köməyi ilə isə atlar Şərqdə də yayılmağa başlamışlar.
Bundan sonra bioloji növ olaraq orta Asiyada yaranan atlar Qədim Şərqin və Afrikanın ən sevilən heyvanları olmuş, oralarda da tanınmağa və yayılmağa başlamışlar.
Daha sonra atlar yenə skiflərlə birlikdə Bizansı fəth etmişlər. Məhz bu zaman yunanlar atlarla skiflərin ən gözəl obrazını təsvir etmiş, insan başlı, bədənli əfsanəvi
kentavr obrazları yaratmışlar. Bu skiflərlə atların düşünülə biləcək ən gözəl vəhdəti, təsviri idi. Bundan sonra
atlar Avropada da yayılmağa başlamışlar. Berinq boğazı
vasitəsilə Amerikaya keçən şimal skifləri isə atların bu
qitədə də yayılmasına səbəb olmuşlar. Skiflərin şimalşərqi boyu olan hunlar isə atları Çində və Uzaq Şərqdə
tanıtmışlar. Beləliklə, atlar türkləri dünya fatehi etmiş,
türklərsə atları dünyanın ən sevimli heyvanına çevirmişlər. Bundan sonra müxtəlif coğrafiyada və iqlim şəraitində yaşayan atlar yerli şəraitə uyğun olaraq müxtəlif keyfiyyətlər qazanmış, müxtəlif nəsil adları almışlar. Atların
Ərəbistanda yayılan qoluna ərəb, bədəvi, Afrikada yaşayan qoluna bərbəri, Avropada, İspaniyada yaşayan qolu-

250

na Əndəlüs, Amerikada yaşayan qoluna mustanq, Azərbaycanda yaşayan qoluna Qarabağ, Dilboz atları və s. deyilsə də, bunların hamısı Axal-təkə atlarının, yəni Kanq
və Çapmanın törəmələridir. Dünyada olan bütün atların
damarlarında Kanqın və Çapmanın qanı axır. Bu, məsələnin mifoloji və əfsanə tərəfidir. Ancaq akademik tədqiqatlar da əslində yuxarıdakı fikirlərin çoxunu inkar etmir, tam əksinə, təsdiqləyir.

251

Atların növ olaraq formalaşdığı ərazilər
Atlar həm də müharibələr tarixinin qəhrəmanları,
qədər təyinediciləri idilər. Ən qədim dövrlərdə heç də
hər tayfa və ya xalq döyüşə atlı dəstələr çıxara bilmirdi.
Çünki onlar atı sadəcə olaraq tanımırdılar. Atlara sahib
isə qədim dövrlərdə türklər idi. Ömər Xəyyamın "Novruznamə" əsərində dediyi kimi, qədim zamanlarda atlar
türklərin olduğu üçün dünyanın sahibi də onlar idi. Çünki təsadüfdənmi, yoxsa ilahi təqdirdənmi, atlar və türklər
eyni coğrafiyada təşəkkül etmişlər. Atların bioloji növ kimi meydana çıxdığı coğrafiya Mərkəzi Asiyanın göbəyidir. Selenqa və Orhon çaylarından başlamış Amudərya
və Sırdərya çaylarının arasında yerləşən ərazi bütün atların əcdadları hesab edilən Prjevalski və Tarpan atlarının ana vətənidir. Yəni Monqolustandan Türkmənistana
qədər olan ərazi. Bu ərazilər elə türklərin də ana vətənidir. Atla türkün göbəyi bir yerdə kəsildiyi üçün onlar
qardaş hesab edilirlər. Elə "At igidin qardaşıdır" kəlamı
da buradan yaranıb. Xalq müdrikliyinə diqqət edin. At
hər kəsin deyil, sıradan insanın deyil, məhz igidin qardaşıdır. Müdrik atalarımız atı hər yoldan ötənə tay tutub,
ona qardaş hesab etmir. Sadəcə mərd, qəhrəman, cəsur
252

oğullarına qardaş hesab edir. Bu, ata verilən ən gözəl və
ədalətli qiymətlərdən biridir.
Elə arxeoloji qazıntılar da atların qeyd etdiyimiz ərazidə formalaşdığını sübut edir. Tarixən Avropada aslan,
Afrikada pələng, Avstraliyada fil, Amerikada kenquru
və s. olmadığı kimi, Mərkəzi Asiyadan kənarda da atlar
yox idi.
Aşqabad yaxınlığında Anav, yaxud Anau, yəni Ana
adını daşıyan ərazidə aparılan arxeoloji qazıntılar zamanı aşkar edilmiş mədəniyyət nümunələrinin b.e.ə 40001000-ci illər arasında yaşamış türklərə (skiflərə) aid olması ortaya çıxmışdır. Arxeoloji tapıntılardan məlum olmuşdur ki, bu insanlar günəşdə qurudulmuş kərpic evlərdə yaşayır və əsas etibarilə at, eyni zamanda, qoyun
və inək kimi heyvanlar da saxlayırlarmış. Ona görə də
əgər bu tarixi əsas götürsək, atlarla insanların birgəyaşayış tarixinin, yaxud da insanın atı əhliləşdirməsinin ən az
6 min illik tarixi var. Ancaq fikrimizcə, bu ən azı iki dəfə
daha qədimdir.

253

Atlar Amerikaya necə və nə vaxt getmişlər
Şimali Amerikada arxeoloji qazıntılar zamanı sübut
olunmuşdur ki, atlar bu qitəyə 20 min il əvvəl Berinq boğazından keçərək, əslində sonradan boğaz kimi formalaşan, o vaxt isə quru olan ərazidən 20 min il əvvəl Ana
materiki, yəni Avrasiyanı Amerika ilə birləşdirən quru
sahədən keçərək Amerikaya getmişlər.
Paleontoloqlar müəyyənləşdirmişlər ki, sonralar
hansısa təkhüceyrəli mikroblar atlarda kütləvi xəstəliyə
səbəb olmuş, bununla da Amerikada bütün atlar məhv
olmuşdur. Beləliklə, atların belində Amerikaya keçən,
sonralar qızıldərili adlandırılan şimali-qərb hunları, yaxud protohun tayfaları atsız qalmışlar. Elə atsız qaldıqları üçün də sivilizasiya inkişaf etməmişdi. Kolumba qədər
belə davam etmişdi. Bu yaxınlarda ABŞ-ın Pensilvaniya
Universitetinin Antropologiya kafedrasının dosenti
Theodor Şurr apardığı elmi tədqiqatlar zamanı bizim iddiamızı təsdiq edircəsinə belə bir elmi nəticə əldə edib ki,
Amerika qitəsinin ilk insanları hazırkı Rusiya Federasiyasının bir parçası olan Altaylardan 20-25 min il əvvəl
Amerikaya köç ediblər. Amerikalı qızıldərililərin və Cənubi Altay bölgəsində yaşayan Altay türklərinin DNT254

lərində Y xromosomunu (atadan keçən xromosom) analiz edən alimlər hər iki qrupun paylaşdığı və bunlara xas
genetik mutasiyanı tapmağa çalışıblar. Beləliklə, antropoloqlar hər iki qrupda atadan miras mitoxondriyal genlərdə eyni genetik xüsusiyyətlər aşkar ediblər. Bu mutasiyanın ortaya çıxması üçün nə qədər zaman keçdiyini
hesablayan alimlər Altay (türk) genlərinin 13-14 min il
əvvəl amerikalı yerlilərdən ayrıldığını ehtimal ediblər.
Beləliklə də atların Amerikaya nə zaman və necə getmələri elmi şəkildə dəqiqləşdirilib. Uzun əsrlərdən sonra
Amerika X.Kolumb tərəfindən kəşf edildikdə artıq orada
atları tanımırdılar. Altay türkləri isə qızıldərili yerli tayfalar hesab olunurdu. İspan-portuqal, bir qədər sonra isə
ingilis ekspansiyalarından sonra qızıldərililər (oxu: protohun tayfaları) həm qəddar düşmənlərini, həm də qədim dostlarını tapdılar. Düşmənləri onların qanına susamış vəhşi avropalılar, dostları isə göbək qardaşları, qan
qardaşları atlar idi. Yerlilər döyüşlərdə sahibsiz qalmış
atlara sahib çıxır, yeri gəldikcə ağdərililərdən müxtəlif
vasitələrlə at əldə edirdilər. Qısa müddətdə gen yaddaşlarında qorunan şüuraltı vərdişlə atlara hakim olub,
onunla bir canda vəhdət təşkil etdilər. Heç bir ağdərili
döyüşçü qızıldərili kimi at minməkdə hünər göstərə bilmirdi. Hindilərin atları isə mustanq adlandırılırdı.
255

Bu hadisələr 1680-ci illərdən sonra cərəyan etməyə
başlamışdı. “Mustanq” (mesfeno) ispan sözündəndir.
Mənası "başıboş", "sahibsiz" deməkdir. Axı yerli tayfalar
döyüşdə firar etmiş, yaxud sahibi ölmüş başıboş atları
daha asanlıqla əldə edirdilər.

256

Prjevalski atları
Hazırda bütün dünyada yaşayan və sevilən atların
ulu əcdadları yenə də elə "öz evlərində", yəni Monqolustanın qərb səhralarında yaşamaqdadır. Onlara Prjevalski
atları deyirlər. Çünki bu atları ilk dəfə rus səyyahı və
araşdırmaçısı Nikolay Mixayloviç Prjevalski 1877-ci ildə
Monqolustana səfəri zamanı vəhşi ilxı şəklində görüb və
elm aləminə tanıdıb. Bu atların boyu balaca, təqribən
130-136 sm, başları yekə, tükləri nisbətən uzun və qalındır. Rəngləri isə təqribən bizim Qarabağ atlarının rənginə yaxın, yəni qızılı-qırmızının xeyli açıq çaları, kürən
rəngindədir.
Hazırda ulu əcdadlarının dözümlülük, yorulmazlıq,
balaca boyluluq və s. keyfiyyətləri kimi rənglərini də ən
yaxşı Qarabağ atları hifz ediblər.

257

Atlar klassik şərqi fəth edir
Atların Amerika macərasına qısaca toxunduqdan
sonra indi isə onların Şərqlə və Afrika ilə tanışlığı haqqında təsdiq edilmiş elmi məlumatları qeyd edək. Çünki
atların Mərkəzi Asiyadan dünyaya yayıldığını və bunu
türklərin etdiyini yazmışıq. Hörmətli oxucu hesab etməsin ki, bu, bizim fantaziyamızdır. Beləliklə… düz bizim
eradan əvvəl 1285-ci ildə Anadolu fatehləri, qədim hett,
yaxud hitit sivilizasiyasının yaradıcısı olan hett türkləri
Kadeş məntəqəsi yaxınlığında Misir fironu II Ramzesin
qoşunları ilə üz-üzə gəldilər. Bu zaman onlar harın atlar
qoşulmuş döyüş arabalarından istifadə edirdilər. Hetlər
sonralar Anadoluda böyük mədəniyyət qurdular. Hazırda qardaş Türkiyə Respublikasında mövcud olan Hatay,
yəni Xatay şəhərini saldılar. Böyük tarixçilər Avraam
Norovun, Z.İ.Raqozinin, İ.İ.Meşşaninovun yazdıqları kimi, Anatoliyanı birləşdirəcək ilahə, Ana ilahəsini yaratdılar. Beləliklə də Ana-tau, yəni Ananın hakim olduğu
tau-lar (bu gün də qazax və qırğızlar dağatau, yaxud tou
deyirlər), yəni dağlar, dağlıq ərazidən ibarət Ana-toluya
coğrafi adı meydana gəldi. "Anatoliya", yəni Anadolu nə
yunan, nə latın mənşəli sözdür. Göründüyü kimi, hett,
258

yəni türkmənşəlidir. Bundan sonra da hatay tayfaları Ön
Asiyada və Şərqdə söz sahibi oldular. Hitit, xet, Hitt, yaxud xatt tayfalarının ən son şanlı nümayəndəsi isə babamız Şah İsmayıl Xatayi idi. Əsla Xətai deyil. Əslində hələ
II Ramzeslə döyüşdən çox-çox əvvəllər Hititlər Harran
qalasını fəth edərkən atlarla Ön Asiyanı və Şərqi tanış etmişlər. Çünki hələ təqribən bu hadisədən yüz il əvvəl
Kikkul adlı hetit atlar haqqında kitab yazmışdı. Cəsarətlə
deyə bilərik ki, Kikkul elə dünyanın birinci hippoloqu
(atşünas) hesab edilə bilər. O öz kitabını b.e.ə 1360-cı ildə
tamamlayaraq orada atların yemlənməsi, miniyə öyrədilməsi, müalicəsi ilə bağlı çox qiymətli məlumatlar vermişdir. Hətta Kikkul atların qida rasionu ilə onların sürətli qaçması, gümrah olması arasındakı nisbəti belə
qeyd etmişdi. Beləliklə, hələ b.e.ə. 2000-ci ildə hetitlər təkərli döyüş arabalarından istifadə etməklə Ön Asiyaya
və Yaxın Şərqə hakim olmağı bacarmışdılar.

259

Herodot və Hippokrat türk atları haqqında
Atların dünyanın digər ərazilərində necə yayıldığı
barədə romanda geniş məlumat verdiyimiz üçün təkrar
etmək istəmirik. Ən son dövrlərdə aparılan arxeoloji qazıntılar isə sübut etmişdir ki, atlar avropalılarla tanış olmadan ən azı iki min il öncə Orta Asiya və Qazaxıstanda
əhliləşdirilmişdi. Qazaxıstanda bir kurqanda aparılan
qazıntılar zamanı tapılan at sümüklərinin 5500 yaşının
olması müəyyən edilmişdir. Ən maraqlı isə odur ki, həmin sümüklərin yanında qımız qabları da aşkar edilmişdi. Bu isə o deməkdir ki, 5500 il öncə türklər atı nəinki
əhliləşdirmiş, hətta onun südünü belə emal edərək müxtəlif növ ərzaq və içki əldə etməyi öyrənmişdilər. Bu barədə tarixin atası adlandırılan Halikarnaslı Herodot (e.ə.
484 – e.ə. 423-cü illər) da məlumatlı idi. Maraqlı isə budur
ki, Herodotun e.ə yazdıqlarını bu gün arxeoloji qazıntılar
birə-bir təsdiq edir. Böyük tarixçi yazır ki, Midiyada Nisey adlanan geniş ərazidə güclü və yaraşıqlı atlar yetişdirirdilər. Bu ərazi Xəzər dənizinin cənub-şərqi olmaqla
tarixi Azərbaycan torpaqlarına düşür. Daha dəqiq isə Cənubi Azərbaycanın indiki Qaradağ vilayəti və onun ətra260

fını əhatə edir. Bununla bərabər, Xəzərin şimalında yaşayan türk xalqları da yaxşı at yetişdiriciləri hesab edilirdilər. Qədim dövrdə uzun əsrlər boyu Xəzər dənizi türklərin qapalı dənizi idi. Yəni Xəzərin bütün istiqamətlər, cəhətlər üzrə ətrafında türklər yaşayırdı (Elə indi də Xəzərətrafı ərazilərdə siyasi-etnik coğrafiya demək olar ki, dəyişməyib. Beş Xəzəryanı dövlətin üçü – Azərbəycan, Qazaxıstan, Türkmənistan türk dövlətidir. Qalan ikisinin
isə Rusiya və İranın Xəzər sahillərində yaşayan vətəndaşları etnik türklərdir).
Yenə Herodot qeyd edir ki, İskit ölkəsində səkkiz ay
sürən qışdan sonra qalan dörd ay da soyuq keçir. Yazda
çoxlu yağış yağır. Skiflərin atları qışa davamlıdır. Göründüyü kimi, burada da böyük tarixçi türk atlarının keyfiyyəti haqqında dəqiq məlumət verir. Daha sonra tarixin
atası qeyd edir ki, skiflərin bir boyu olan sarmatlar arabada yaşayırdılar. Onlar köçəri idilər. Bəzən dörd, bəzən
isə altıtəkərli araba düzəldir, üstünü və yanlarını keçə ilə
örtür və bundan iki, yaxud üç otaqlı mənzil kimi istifadə
edirdilər. Kişilər at belində, qadın və uşaqlar isə arabada
yaşayırdılar.
Başqa bir antik müəllif Hippokrat (b.e.ə. 460 – b.e.ə.
370) isə iskitlər haqqında bildirir ki, onlar at minər, ox, at
üstündə nizə atar, düşmənlə savaşardılar. Bişmiş ət yeyər, qısraq südü içər, bu süddən pendir düzəldərdilər.
261

Bu fikirlər türklərin həyat və məişət tərzi ilə əlaqədar olduqca dəyərli fikirlərdir. Ancaq burada ən dəyərli və bu
fikri kitaba daxil etməmizin səbəbi odur ki, burada Hippokrat türklərin atın belində nizə atmalarını və atın belində savaşmalarını xüsusi vurğulayır. Deməli, b.e.ə. V
əsrdə at belində savaşmaq və nizə atmaq adi deyil, fövqəladə bir iş idi. Heç də bütün xalqlar döyüşə atlı çıxara
bilmirdilər. Ata ən yaxşı hakim olan isə iskitlər, yəni
türklər idi.

262

Əbu Əli ibn Sina: “Qımız həyat iksiridir”
Hippokratın çox əhəmiyyətli fikirlərindən biri də odur
ki, türklər at südündən hətta pendir düzəltməyi bacarırdılar. Bu b.e.ə. V əsrdə sıradan hadisə sayıla bilməzdi. Deməli, yuxarıda qədim türklərin süd məhsullarının emalında
usta olduqlarına işarə etdiyimiz fikir Hippokrat tərəfindən
də təsdiq olunur. At südünün emalı və çox dəyərli qida olması elə bu günə qədər də qəbul edilir. Heç də təsadüfi deyil ki, Əbu Əli ibn Sina da özünün tibbə aid əsərlərində qımızı (kımıs) həyat iksiri adlandırır. Monqollar isə qımızın
nisbətən fərqli formasına, bir qədər daha çox spirtli içkini
xatırladan formasına “aryax” deyirlər. Müasir dilimizdə
arax ("vodka") sözü də elə oradan gəlir. Yəni qədim türkcədə "aryax" məstedici içki deməkdir. Elə “ayran” sözü ilə aryax sözü də eyni mənşəli olmaqla şüurlu metateza edilib.
Sözəmələgəlmə prosesində bu metoddan şüuri və ya qeyri-şüuri həmişə istifadə edilib.
XVI ərsdə yaşamış İbn Ruzbixan yazırdı ki, qımız öz
dadı və ətri ilə cənnət çaylarının suyuna bənzəyir. Bu xeyirli içki insana həyat gücü verir, onu müalicə edir. Qımızdan qida və müalicə vasitəsi kimi istifadə olunması
263

türk-müsəlman Şərqində orta əsrlərə qədər mövcud olmuşdur. Bu, əsla islami dəyərlərlə ziddiyyət təşkil etmir.
Amma hansı səbəbdənsə son bir neçə yüzil içərisində
Qərb türkləri, yəni Türkiyə və Azərbaycan türkləri qımızdan istifadə etmək ənənəsini yadırğamışlar. Bununla
bərabər elə at əti yeməkdən də imtina etmişlər. Qalan türklər isə atalarımızdan qalan bu xeyirli vərdişi haqlı olaraq hələ də davam etdirirlər. Qazaxlar, başqırdlar, qırğızlar, türkmənlər, tatarlar və d. at məhsullarını sevə-sevə
istehlak edirlər. Hətta qardaş Qırğızıstanın paytaxtının
adı da qımızın hazırlanması ilə bağlıdır. “Bişkek” sözü
"biş" feilindən əmələ gələn isimdir. Qımızı hazırlamaq
üçün at südünü bir tərəfi bağlanmış dəri torbanın içinə
töküb bir az mayalandıqdan sonra xüsusi zopavari taxta
ilə onu uzun müddət döyürlər, yəni bişirirlər. Bax bu zopavari oval taxtanın adı bişkekdir... yəni bişirən...
Rus səyyahı, akademik P.S.Pallas XVIII əsrdə başqırdların qımızı necə düzəltdikləri və ondan necə müalicə vasitəsi kimi istifadə etdikləri barədə məlumat verir. O yazır ki,
Moskva və digər ərazilərdən Başqırdıstana gələn xəstələri
başqırdlar qımız vasitəsilə müalicə edirdilər. Bu çox effektli
olurdu. Hətta vərəm xəstəliyini belə qımızla müalicə edə
bilirdilər. Təqribən bir əsr sonra böyük rus yazıçısı Lev Tolstoy da vərəmdən müalicə olunmaq üçün Başqırdıstana üz
tutmuş və əlbəttə, şəfa tapmışdı.
264

Ancaq qımız düzəltmək o qədərdə sadə iş deyil. Siz
atın südünü hər hansı bir qaba töküb ondan qımız əmələ
gələcəyini düşünsəniz, səhv etmiş olarsınız. Bir müddət
sonra süd turşuyub xarab olar. Qımız düzəltməyin o dövrdə öz sirləri var idi. Təzə at südü at gönündən düzəldilmiş
bir qaba tökülürdü. Əsas etibarilə belə qablar atın ayaq dərisinin lüləvari şəkildə soyulması və qurudularaq bir tərəfinin elə atın quyruğunun tükü vasitəsilə tikilməsindən
əmələ gətirilirdi. Əvvəlcə təzə süd nazik bir qat şəklində
həmin qaba tökülürdü. Bir qədər sonra bu mühitdə özünəməxsus bakteriyalar formalaşırdı. Sonra isə həmin qabı
südlə doldururdular. Müəyyən vaxtdan sonra isə həmin
südü xeyli müddət ağacla qarışdırıb döyürdülər. Bir qədər
keçdikdən sonra xüsusi mühitdə saxlanmış qabda köpüklənmiş, tərkibində təqribən 7-8 faizə qədər spirt olan gözəl
qımız içkisi hazır olurdu.
Bu sətirlərin müəllifi ilk dəfə qımızla 1986-cı ildə qardaş Türkmənistanın paytaxtı Aşqabad şəhərində tanış
olsa da gigiyenik səbəblərdən dadına baxa bilməyib. Bir
də düz 20 il sonra – 2006-cı ildə Qazaxıstanın keçmiş paytaxtı Almatı şəhərində üz-üzə gəlib və heç tərəddüd etmədən ağ köpüklü, spesifik dadlı və qoxulu ata yadigarı
qımızı iştahla başına çəkib. Bəlkə damaq zövqünə o qədər uyğun olmayıb, amma çox məmnun qalıb.
265

Andronovlar və biz…
Qımızdan danışarkən, əlbəttə, Qazaxıstandan sonra
Qırğızıstanda da bu içkinin olduqca populyar olduğunu
söyləməliyik. Qırğızıstanlı akademik V.M.Polskix "Bizim
Qırğızıstan" adlı ensiklopediyasında bu içkinin ilk olaraq
b.e.ə II-I minilliklərdə Qırğızıstanda yaradıldığını iddia
edir. Ancaq bunu qırğızlarla yox, qırğızlara qədər bu
coğrafiyada yaşamış andronovlar adlandırılan tayfalarla
əlaqələndirir. Və bu tayfaları hind-avropalılara qohum,
yəni avropalıların əcdadı hesab edir. Ancaq elə həmin
ensiklopediyadaca andronovların antropoloji xüsusiyyətləri ilə bağlı antropoloq, akademik V.P.Alekseyevanın
rəyini təqdim edir. V.P.Alekseyeva isə andronovları təsvir edərək yazır ki, onların iri burunları, çox da qabarıq
olmayan almacıq sümükləri, iri gözləri varmış. Antropoloji xüsusiyyətləri və bədən quruluşları qafqazlıları xatırladırmış. Belə olduqda andronovların heç də ari tayfaları
yox, elə Qafqazdan Sibirə və Orta Asiyaya köç edən əcdadlarımız "as"lar, yaxud "az"lar olduğu ortaya çıxır.
Çünki Orxon-Yenisey abidələrində də azlar bəzən türklərin düşmənləri, ancaq əsas etibarilə müttəfiqləri kimi
266

verilir. Hətta Gül-Təkin döyüşlərin birində Asın Ak-Azman atını minir. Beləliklə, əgər mülahizələrimiz doğrudursa, deməli, elə qımızı da başqa heç kim yox, elə türklər yaradıb.
Daha sonra müəllif qeyd edir ki, andronovlar iki cür
at yetişdirirdilər. Kiçik, qalın tüklü tez kökələn at cinsindən ərzaq əldə etmək məqsədilə, böyük, iricüssəli, sürətlə qaçan atlardan isə nəqliyyat və hərbi məqsədlər üçün
istifadə edirdilər. Buradan belə bir nəticə ifadə etmək
olar ki, elə poni adlandırılan kiçik atları da bineyi-qədimdən türklər yetişdiriblər. Ancaq hippoloqlar iddia edirlar
ki, ponilər Yunanıstanda, daha doğrusu, Midilli adasında şaxtadan kömür çıxaranlar tərəfindən yetişdirilərək
dünyaya yayılıb. Kömürçıxaranlar şaxtanın içərisində
hərəkət edə biləcək kiçik atlara üstünlük verməklə zamanla yeni kiçik yük atları yetişdirə biliblər. Bu üsulla
yeni növ yaratmağın mümkün olub-olmadığını at seleksionerləri daha yaxşı bilər. Fikrimizcə bu ponilər müstəqil cins olmaqla təbii genlər əsasında elə Orta Asiyada
türklər tərəfindən yetişdirilib. M.V.Polskix sonra yazır
ki, e.ə. I minillikdə Sibirdən başlamış Qara dəniz sahillərinə qədər Avropada skif, Asiyada isə sak adlandırılan
tayfalar yaşayırdı. Onlar hind-avropalılarla qohum idi.
Elə buradaca müəllif andronovların hind-avropalı olması ilə bağlı iddiasını özü təkzib edir. Çünki müasir elm
267

skif və sakların türk olduğunu çoxdan sübut edib. Elə
Halikarnaslı Heredot da onları “Tarix” kitabında türk
olaraq təqdim edir və yaxşı at yetişdiriciləri olduqlarını
söyləyir. Deməli, hansı prizmadan baxsaq, nəticə dəyişmir. Atlar və türklər tarix boyu bir-birlərinin yanında
olublar. Türklər atları dünyaya tanıdıb, atlar isə türkləri
dünyaya hökmran edib.

268

Çin mənbələrində türk atları
Atlardan və türklərdən bəhs edərkən qədim Çin
mənbələrinə istinad etmədən keçinmək olmaz. Çin mənbələrində türklərin adət-ənənələri və atlara münasibətləri haqqında olduqca çoxsaylı və maraqlı məlumatlar var.
Düzdür, əzəli düşmən olduqları üçün Çin salnaməçi və
tarixçiləri türklərdən danışarkən həmişə onları mənfi obraz kimi təqdim etməyə, hətta aşağılamağa çalışırlar. Ancaq buna baxmayaraq, mətnlərdə gizlədilməyə çalışılan
həqiqətlər Çin tarixçilərinin aşağılayıcı tonda verdiyi informasiyaların altında inci kimi parlayaraq türkün yüksək əxlaqi keyfiyyətləri haqqında səhih məlumatlar verir.
Məsələn, bir qədim Çin mənbəyi qeyd edir ki, adətən türklər ay bədirlənmədən öncə talana çıxmağı xoşlayırlar.
Onların törəsinə görə beş şey ölümlə cəzalandırılır.
Hökmdara qarşı qiyam, xəyanət, qəsdən günahsız adam
öldürmə, kiminsə qadınına sataşma, bir də yolunu azmış
atı oğurlamaq, yaxud at oğurluğu. Mənbədə göstərilir ki,
türklər sərxoş olanadək qımız içir, üz-üzə dayanaraq çöl
nəğməsi oxuyurlar. Döyüşdə ölməyi şərəf bilir, xəstəlikdən ölməyi ayıb sayırlar.
269

Başqa bir Çin mənbəyinə görə, araba b.e.ə. 2000-ci illərdə hunlar tərəfindən kəşf edilib. Həmin mənbə onu da
qeyd edir ki, hunlarda ayrıca araba düzəldən usta yoxdur. Çünki hər bir hun araba düzəldə bilir. Onlar müxətlif növ arabalar, o cümlədən, qübbəli arabalar düzəldirlər. Qübbənin üzərini keçə ilə örtür, yağış və günəş şüaları keçirməyən ev halına gətirirlər. Bu məlumatlar Heredotun məlumatları ilə necə də üst-üstə düşür. Türklər
qoşqu atını ayrı, minik atını ayrı yetişdirirdilər. Hun imperatoru Metenin (b.e.ə. II əsr) bir məktubunda çinlilərə
dostluq simvolu olaraq bir dəvə, iki minik atı və 8 araba
(qoşqu) atı göndərildiyi bildirilir. Yenə Çin mənbələri
bildirir ki, xizəyi də türklər icad ediblər. Onlar xizəyə atları və itləri qoşurdular. Xizəklərin də üstü keçə ilə örtülür, ev halına gətirilirdi.
Göytürk abidələrində isə daha maraqlı məlumatlar
qeyd edilib. Məsələn, daş kitabələrdə yazıldığına görə,
türklərin bir boyu olan "kurıkan"lar (kanqlar nəzərdə tutulur) ikitəkərli arabaları ilə məşhur idilər. Kurıkanlar xizək və arabaya at və it qoşurdular. Uyğurların əcdadları
isə yüksək təkərli arabalardan istifadə etdiklərinə görə
çinlilər onlara çin dilində yüksək təkərli mənasına gələn
"kao-ch e" deyirdilər.

270

Bu günə qədər də Altay və Tanrı dağlarında türklər
tərəfindən daşlara döyülmüş yaşı bəlli olmayan araba şəkilləri var. Arabaya qoşulmuş atlar da müxtəlif cür idarə
edilirdilər. Məsələn, Xarəzm və Qaşqarda arabaçı arabada düzəldilmiş xüsusi yerdə oturaraq cilov vasitəsilə atları idarə edirdi. Türküstan və Xocənddə isə sürücü atın
belində oturaraq yüyənlə atı idarə edirdi
Başqa bir Çin mənbəsində qeyd edilir ki, Asiya hunlarında 3, göytürklərdə isə 11 at cinsi olmuşdur. Təəssüf
ki, mənbə bu cinslərin adını verməmişdir. Çin mənbələrinə görə, döyüş arabaları da türklərin ordugahına məxsus
hərbi ləvazimat idi. Türklərin Şərqə yürüşlərindən sonra
araba assurlara, daha sonra isə digər xalqlara keçdi.

271

Rənginə və yerişinə görə atlar
İndi isə bir qədər atların rənginə və yerişinə görə
keyfiyyətlərinin müəyyənləşdirilməsindən danışaq. Qədim türklər atları rənglərinə görə çağırırdılar. Heyvandarlıq və atlarla bağlı dilimizin leksik tərkibi o qədər zəngin idi ki, hər bir rəngin ayrıca çaları konkret sözlə ifadə
edilirdi. Bu ənənə ən son dövrlərə qədər yaşamaqdaydı.
Məsələn, demək olar ki, bütün türklərin ortaq dastanı
olan "Koroğlu" dastanında Koroğlunun iki atının hər biri
rənginə görə adlandırılır. Bizim Dür at kimi tələffüz etdiyimiz at əslində Doru, yaxud Dor atdır. Doru qədim
türklərdə rəng bildirir. Tünd-qırmızı və qara yalmanlı atı
belə adlandırırdılar.
Qır at adı da yenə atın rənginə görə verilib. Qır rəngdir, boz rəngin bir çalarıdır. Hazırda bozarmış çöllərə
Anadolu türkləri bozqır deyirlər. Burada boz+qır hər ikisi eyni mənanı verir və sinonim sözlərdir. "Boz" qıpçaq,
"qır" isə oğuz ləhcəsində "boz" deməkdir. Ədəbi dil formalaşarkən heç birindən vaz keçilməyib və "bozqır" sözü, əslində isə söz birləşməsi meydana gəlib. Anadolu
ləhcəsində və Azərbaycan ləhcələrində əslində oğuz və
qıpçaq olan sözlərin qoşa işlənməsi ənənəsi var. Məsələn,
272

"qəpik" qıpçaqca, "quruş" oğuzcadır. Qəpik-quruş adətən birlikdə işlədilir. Yaxud pul-para. Burada “pul” qıpçaq ləhcəsində, "para" isə oğuz ləhcəsindədir. Ancaq çox
hallarda biz də, Anadolu türkləri də qəpik-quruş, pulpara sözlərini birlikdə işlədirik. "Boz-qır" da belə birləşmələrdən biridir.
Başqa bir dastanımız "Qaçaq Nəbi"də isə Nəbinin atının adı Boz atdır. Əslində elə Qırat mənasındadır. Yəni
“qır”la “boz” eyni rəngdir. İndi isə bir az daha aşağı qatlara enərək at rənglərini və onların izahını verək. Ancaq
bundan əvvəl qeyd edək ki, bu gün at yarışlarında minici
kimi iştirak edən idmançı, yəni “jokey” sözü də qədim
türklərdən götürülmüşdür. N.A.Baskakov yazır ki, jokey-bokey-bökə qıpçaq ləhçəsində “güclü, güləşçi” deməkdir. Bökə həm də “buqa”, yəni “buğa” sözünün köküdür, sadəcə fərqli ləhcələrdə bir qədər fərqli tələffüz
edilir. İndi isə rənglərə keçək.
Dor – tünd-qırmızı, qaraya çalan
Or – qırmızı ilə dorun arasında olan rəng, şabalıdı
Qara – tam qara
Boz – ağla qaranın qarışığı, kül rəngi
Ablak – alaca, alapaça
Tıg – açıq-qırmızı
Kürən – açıq-sarı ilə boz rəngin qarışığı
Taz – alaca
273

Şərəmat52 – qızğın at
Quba – qızılı-sarı
Kula – qonur və sarı arasında rəng
Çilgü, yaxud çimgül – al-qırmızı
Ak – ağ
Çubar53 – çilli at, çil at
Qır – qara ilə ağın birləşməsi, açıq-boz
Yağız – torpaq rəngi qara
Yeri gəlmişkən, biz bu gün də "yağız" sözünü dilimizdə elə rəng mənasında işlədirik. Amma söz birləşməsi kimi içərisində ifadə etdiyimiz üçün mənasını bilmirik. Məsələn, qarayağız adam deyirik. Burada qara+yağız komponentləri iştirak edir və adamın rəngini bildirir. Yəni qara, ancaq tam qara deyil, torpaq qarasını xatırladan, nisbətən açıq-qara rəngli adam. Diqqət etsəniz görəcəksiniz
ki, at rənglərinin bütün çalarlarının öz məxsusi adı var.
Təəssüf ki, biz bu rəng adlarının, demək olar, çoxunu
unutmuşuq. Bu rəng bildirən sözlərin heç biri dilimizdə
müstəqil leksik vahid kimi çıxış etmir.

N.A.Baskakov məşhur türk mənşəli şeremetovların qızğın və iti
qaçan atlar olduğu üçün belə adlandırıldıqlarını bildirir.
53 Ruslarda olan Çubarov soyadı da bu rəngdə olan atlara sahib tatar
zadəganlarına aiddir.
52

274

Rənglərdən başqa atlar digər əlamətlərinə görə də adlandırılırdılar. Bu, atların qaşqalarına və səkillərinə görə
müəyyənləşdirilirdi. Qaşqanın şəkli, böyük, yaxud kiçikliyi, səkilin hansı ayaqda olması, necə olması atların adını
şərtləndirirdi. Bu adlara görə də hamı başa düşürdü ki,
məsələn, uyaz at deyəndə necə at başa düşmək lazımdır:
Uyaz – geniş qaşqalı at
Təküz – alnının bir tərəfində qaşqa olan at
Tşat – qaşqası yana, gözlərinə tərəf yayılan at
Loşat – axma qaşqası olan at
Boymil – boynunda xal olan at
Böyrül – böyrü xallı at
Bül – səkil at
Düldül yaxud Bülbül – ayağının dördü də səkil olan at.
Burada bir məsələnin üzərində ətraflı dayanmağı
məqbul hesab edirik. İslam peyğəmbəri Məhəmməd (s.)in yaxın silahdaşı və əmisi oğlu, cəngavərlikdə ad çıxarmış hz. Əlinin Düldül adlı atı vardı. Qədim türklər "bül"
dedikdə ayağı səkil atı nəzərdə tuturdular. "Bül" sözünü
təkrar ifadə etdikdə isə ayaqlarının ikisi, yaxud dördünün də səkil olması nəzərdə tutula bilərdi. Bu sözün atların Şərqə ayaq açması ilə birlikdə “dül” şəklində ərəblərə keçdiyini düşünmək olar. Çünki “dül” sözünün
275

ərəblərdə ayrılıqda müstəqil mənası yoxdur. Ona görə
də bir sıra digər xalqlara atlarla bağlı sözlərin türklərdən
keçdiyini nəzərə alsaq, bu sözün də türkcə olduğunu düşünə bilərik. Əgər "bül" tək ayağın səkil olmasını bildirirdisə, deməli, o zaman bül-bül iki ayağın səkil olduğunu
izah edir. Yox, əgər "bül" iki ayağın səkil olduğunu bildirirdisə, deməli, "bül-bül" dörd ayağın da səkil olduğunu
ifadə edir. Atlarda ayağın birinin, yaxud hamısının səkil
olması tez-tez müşahidə olunan haldır. Ancaq fikrimizcə, bül-bül, yaxud ərəbcə tələffüzdə türkcədən keçən zaman deformasiyaya uğramış dül-dül dörd ayağı səkil
olan at olmalıdır. Çünki həvəslə dinlədiyimiz və rənginə
görə adlandırdığımız bül-bül quşu da cəmisi dörd rəngdən ibarətdir. Bədəni boz-ağ və onların çaları olan əlvan,
sinəsi isə sarıdır. Deməli, əslində "bül-bül" sözü də elə səkilli quş deməkdir. Çünki "bül" arxaik türkcədə səkildir.
Başqa bir maraqlı məqam isə odur ki, İslam peyğəmbərini meraca götürən Burak adlı at tam at kimi təsəvvür
edilmir. Onun qulaqları yekə, başı böyük, boyu isə atdan
xeyli balaca təsvir edilir. Bu təsvir isə bizə hələ də Monqolustanda vəhşi sürü halında yaşayan Prjevalski adlandırılan atları xatırladır. Deməli, bu iki cəhət, yəni atın adı
və oxşarlığı bir-birini tamamladıqda diqqəti türk faktoruna yönəldir. Ancaq… məsələ ondadır ki, ərəblər Burak
adının bərq vuran, parlayan kökündən yarandığını iddia
276

edirlər. İlk baxışdan buna inanmamaq üçün heç bir səbəbimiz yoxdur. Lakin qədim dini mətnlərdə qeyd edilir ki,
öz həyat yoldaşı Sara ilə yaşayan İbrahim peyğəmbər
ikinci həyat yoldaşı Həcərin yanına gedərkən Buraka minib gedirdi… və axşama da qayıdırdı. Məsafəni nəzərə
alsaq, bu minik vasitəsi hər nə imişsə, çox sürətlə hərəkət
edirmiş. Çünki Qüdsdən Məkkəyə bir gündə gedib-gəlmək indiki minik vasitələrilə belə real görünmür. Elə Məhəmməd peyğəmbərin meracı haqqında yazılan Buxari
hədisində də deyilir ki, Burak ayağını qaldıranda gözlə
görünən ən son nöqtəyə qoyurdu. Ancaq qatırdan bir az
kiçik və ağ rəngdə idi. Əgər təsvir doğrudursa onda bu,
at deyildi, çünki at qatırdan kiçik deyil. Bəs onda Burak
nə idi və biz bunu necə izah etməliyik… Deməli, uzun
axtarışlardan sonra öyrənə bildim ki, arxaik türkcədə burak dişi marala deyilirmiş. Sözün daxili qrammatik
strukturu onsuz da bu sözün türkcə olmasıyla bağlı məndə şübhələr yaratmışdı. Dişi marala burak deyilməsi isə,
bir növ, bunun təsdiqi hesab edilə bilər. Türk dillərində
feildən isim əmələ gətirən şəkilçilər arasında -ak, -ək də
var. Məsələn, türk dilində “dur” feildir. “Duraq”, “duracaq” isə isimdir. Burak isminin kökü də bur -uk -dur, maralın buynuzunu təsvir edir. Nəticədə böyüdükcə burulan və hərəkət bildirən “buruk” “burak” şəklində isimə
277

çevrilib. İkinci bənzərlik də birincini tamamlayır. Yəni atdan kiçik və ağ rəngdə olmaqla maralı xatırladır.
Burada bizim mövzu ilə bağlı olan məsələlərdən biri
isə odur ki, türklər atlardan qabaq marallardan minik və
qoşqu vasitəsi kimi istifadə ediblər və şimal türkləri bu
gün də bu ənənəni davam etdirirlər. Deməli, mifoloji düşüncədə marallar atlardan daha sürətli minik vasitəsi kimi qalıb və uçmağı da bacarıb. Necə ki, bu gün mifik Şaxta baba marallarla göydən gəlir, deməli, eyni marallar
həm də göyə apara bilir. Bax burada bir daha Şaxta baba
mifoloji süjetinin də yenidən izah edilməsinə ehtiyac yaranır. Görünür, Burak mifoloji süjeti İslamdan çox əvvəl
mövcud olmuş süjetdir və hətta İbrahim peyğəmbərə qədər gedib çıxır. İbrahim peyğımbər isə İsrailə Urdan gəlib, yəni Urukdan, Şumerdən. Beləliklə, diqqət edin, bu
gün fərqli hesab etdiyimiz müxtəlif mifoloji süjetlər görün harada və necə kəsişdi. Şumer və at məsələsinə gəldikdə isə, bu məsələyə irəlidə ayrıca toxunduğum üçün
hələlik bu mövzunu burada bitirirəm. Sadəcə onu deyim
ki, Şumerdə at deyil, qulunlardan söhbət gedir və doğrudan da onlar atlardan balaca təsvir edilirlər. Belə çıxır ki,
peyğəmbəri (s.) meraca götürən atın adı da, hz. Əli (ə.s.)
atının adı da türklərlə bağlıdır.

278

Ərəb atlarının tarixi haqqında
Yaxşı, bəs əgər peyğəmbərə (s.) meraca getmək
üçün sürətli minik vasitəsi lazım idisə, nəyə görə elə tərifli ərəb atları bu epizoda uyğunlaşdırılmırdı?! Bir xatırlatmanı da qeyd etmək yerinə düşərdi ki, o dövrdə hələ
ərəb atları cins kimi formalaşmamışdı. Yalnız VII əsrdə
Azərbaycanın işğalından sonra ərəb mənbələri bildirir
ki, ərəblər Azərbaycandan düz 65 min qızıl-qırmızı Qarabağ atları sürüb apardılar. Məhz Qarabağ atları ilk seleksiyadan sonra ərəb atlarını müstəqil cins kimi formalaşdırmağa başladı. Deyilənlərə görə, bu cinsin formalaşması da peyğəmbərimizin təşəbbüsü ilə baş tutub. Belə
ki, 622-ci ildə Məkkədən Mədinəyə hicrət edən zaman
susuzluqdan yanmalarına baxmayaraq, beş madyan
Peyğəmbərin (s.) icazəsi olmadan heç yerdə su içməyib.
Təqribən yüzdən çox atın içərisindən seçilən bu beş madyan bütün ərəb atlarının anası hesab edilir. Ona görə də
ərəb atlarının təmizqanlılığı bu günə qədər də ana xətti
ilə ölçülür. İlkin beş madyandan birincisi isə Kəheylan –
yəni ərəbcə "qaragöz, yaxud sürməli göz" adlı at olub. Bu
söz bizim "köhlən" kimi tələffüz etdiyimiz sözdür. İndinin özündə də ərəblər cinsin təmiz ərəb olduğunu isbat
279

etmək üçün üç nəfər şahid taparaq and içdirirlər ki, onlar
bu madyanın təmiz, qanlı ayğırla cütləşməsinin şahidi
olublar və qulun təmizqanlı ərəb atıdır.
Burada isə ərəb atlarının yaranması ilə bağlı rəvayəti
tam danışmaq yerinə düşər. İslam uğrunda cihad başlayanda müsəlmanların ordusunda döyüş və minik vasitəsi əsasən dəvələr idi. Atlara isə epizodik formada yabı kimi rastlanırdı. Peygəmbərimiz bu əskikliyi görür və özü
at yetişdirməyə başlayır. Topladığı 100-ə qədər ata 40
gün təlim keçir. Sonra onları 3 gün ac və susuz saxlayır.
Üç gündən sonra atlara yem və su verərək özü təlim keçdiyi yerə gəlir. Həmişə olduğu kimi, əlindəki buynuz düdüyünü üfürərək atları təlimə çağırır. Üç gün ac və susuz
qalan atlar, əlbəttə, düdüyün səsinə məhəl qoymurlar.
100 atın içərisindən yalnız 5 madyan itaət göstərərək
peyğəmbərin yanına gəlir. Məhəmməd peyğəmbər (s.)
isə əlini həmin atların alnına çəkərək “Allah sizin nəslinizi baqi etsin” deyir və onlara dua edir. Bugünkü ərəb
atları həmin 5 madyanın törəməsi sayılır və doğrudan da
ərəb atları bu gün dünyada ən çox sevilən atlardandır,
nəsilləri baqidir. Bütün müsəlmanlar da inanırlar ki, atların alnına tökülən saçların arasında mələklər oynayır,
çünki peyğəmbərimiz məhz əlini oraya çəkib! Əlbəttə ki,
bu, bir rəvayət, yaxud inancdır ki, mən də yazmağı nədənsə məqbul hesab etdim.
280

Ümumiyyətlə isə İslamda at olduqca bəyənilən heyvandır və xüsusi mədh olunur. Hətta "Qurani-Kərim"də “ƏlAdiyat” (“Qaçan atlar”) surəsində ata and içilir. Özü də bilirsinizmi nəyə görə?! …İnsanların onları yaradana qarşı
nankor olduğunu bildirmək üçün… Tam mətn belədir:
Bismillahir-rəhmanir-rəhim!
1

And olsun (cihad zamanı) tövşüyə-tövşüyə qaçan

atlara;
2

And olsun (dırnaqları ilə daşdan) qığılcım qoparan

atlara;
3

And olsun sübh çağı hücum edən atlara;

4

And olsun o vaxt (və ya: o yerdə) toz-duman qo-

paran atlara;
5

Sonra da onunla (tozanaqla) dəstəyə (düşmən dəs-

təsinə) təpinən atlara ki,
6

İnsan öz Rəbbinə qarşı çox nankordur.

7

Və o özü də buna şahiddir.

8

Həqiqətən, insan var-dövlətə çox hərisdir!

9

Məgər o bilmirmi ki, qəbirlərdə olanlar (dirilib) çı-

xarılacağı;
10

Ürəklərdə olanlar faş ediləcəyi zaman

11

Həmin gün Rəbbi onları (özlərinin bütün əməllə-

rindən) xəbərdar edəcəkdir (cəzalarını verəcəkdir)!
Atın bu cür şərəfləndirilməsi bir daha onun nə qədər
bəyənilən canlı kimi yaradıldığını sübut edir.
281

“Quba” da rəng bildirən sözdür
Qeyd edək ki, rənglərin bir çoxunun izahını 1969-cu
ildə "Nauka" nəşriyyatının Leninqrad54 şöbəsi tərəfindən
cəmisi 6 min tirajla çap edilən "Drevnetyurkskiy slovar"dan tapdıq. Həmin kitabda "quba" sözü birinci mənada qırmızı ilə sarı arasında rəng kimi verilir. Daha sonra izah edilir: quba at – svetlo-buraya loşad.
Məhz buradan çıxış edərək biz Quba rayonunun adını da rəng kimi izah edirik. Görünür, Quba meşələrinin
payızdakı rəngi qızıl-qırmızı rəngi xatırlatdığı üçün əcdadlarımız bu ərazini quba adlandırıblar. Başqa bir məsələ isə "loşad" sözü ilə bağlıdır. Nədənsə uşaqlıqdan bəri mən bu sözü doğma qəbul edir, elə hey "at" sözü ilə
əlaqələndirməyə çalışsam da, bir elmi izah tapa bilmirdim. Ancaq "dışat" kimi ifadə olunan sözün enli qaşqalı
ata deyildiyini tapandan sonra başa düşdüm ki, şübhələrimdə haqlı imişəm. "Loşad" sözü elə "dışat" kəlməsindən yaranıbmış. Ümumiyyətlə, ruslarda və bir çox digər
xalqlarda at və at ləvazimatlarının adlarının xeyli qismi
türkcədən alınmadır. Məsələn, xüsusi növ dördtəkərli

54

İndi Sankt-Peterburq

282

arabaya ruslar arba deyirlər. Yaxud, gözlərinin ətrafı şabalıdıya çalan qara atlara ruslar “karakoboy” kara-qara
deyirlər. Və bu sözün türkcə olduğunu qəbul edirlər və
s. “Quba” toponiminin rənglə əlaqəsinə gəldikdə isə,
onun “qob”, yaxud “qub” şəklində olan kökünün türk
etnocoğrafiyasında geniş yayıldığını və eyni rəngi ifadə
etdiyini görə bilərik. Məsələn, Qobi çölü… türklərin qədim vətəni olmaqla sarı səhralığı ifadə edir. Azərbaycanda da Qobu, Yastı Qobu, Qobu-stan şəklində yer ifadə
edən ərazilərin hamısında sarının bu və ya digər çalarlarını görmək mümkündür. Ona görə də Quba toponimi
bizm alimlərin izah etdiyi kimi ərəbcə Qubbə sözündən
deyil, türkcə “quba” sözündən əmələ gəlib və drinonimdir. Yəni Quba meşələrini təşkil edən ağacların rəngi ilə
əlaqədardır.

283

Səmənd at
İndi isə yenə rənglərə görə at adlarını davam etdirək.
Hazırda dilimizdə, bir növ, pasport qazanmış rəng adları
var ki, onları özümüzünkü hesab etsək də, mənasını tam
olaraq dərk etmirik. Tutaq ki, səmənd at deyəndə sadəcə
hesab edirik ki, bu, atın adıdır. Ancaq səmənd də rəng
bildirir. Yalnız farsca. Beləliklə ərəb və farca rəng bildirən at adları:
Səmənd (fars) – sar-qəhvəyi at
Şəbdüz (f) – qara at
Gülgün (f) – qızılgül qırmızısı at
Zərda (f) – sarı at (Bəhram Gurun atının adı)
Dizə (f) – külrəngi at
Abgün (f) – açıq-qırmızı rəngli at
Meygün (f) – şərab qırmızısı rəngində olan at
Köhlən (ərəb) – ərəb atının orta boylu olanı, sürmərəngli gözü olan. Ərəbcə "kəheylan" sözündəndir
Kəhər (f) – qırmızı at
Bədəv (ə) – ərəb atı ("bədəvi" ərəbcə çöl adamı deməkdir)
Bədöy (ə) – bədəvinin dilimizdə təhrif olunmuş tələffüz forması
284

Bad55 at (f) – sürətli qaçan, küləklə yarışan at və s.
Göründüyü kimi, atların rənglərinə görə adlandırılması qədim zamanlarda türklərdə və digər xalqlarda bir
ənənə olub. İndi isə tarixən məşhur olan dövlət xadimləri və dastan qəhrəmanlarımızın atlarının adını verək.
Yenə də deyəcəyik ki, bu adlar da atın əsasən rənginə
görə verilib. Ancaq bəzən digər keyfiyyətlərinə görə də
adlandırılıb.

55

Külək

285

Məşhur tarixi şəxsiyyətlərimizin
bəzilərinin atlarının adı
Dədə Qorqudun atı – keçi başlı Keçər ayğır, toğlu
başlı Turı ayğır
Qazan xanın atı – Qonur-Az
Qara Günənin atı – Göy Bədəv (bizim Göydəmir kimi tanıdığımız)
Bamsı Beyrəyin atı – Bəngi Boz
Dündarın atı – Təpəl qaşqa (Təpəl-alnının üst hissəsində qaşqa olan)
Digərləri
Gül-Təkinin atı – Ak-Azman (bu barədə irəlidə ətraflı danışacağıq)
Gökcə xanın atı – Təkəc, Qonurbay (Təkə – öndəgedən deməkdir burada iti qaçan)
Cığatay xanın atı – Bozrax (boz-ala)
Şir Şəmsəddinin atı – Ağ Bədov
Battal Qazinin atı – Akşar (ağ-boz)
Manaşın atı – Ak-Kula; Kıl-Ceyran (kula – qonur, ak
– ağ)
Bay Yegnəyin atı – Turı (yəni Doru at)
286

Şah İsmayılın atı – Qəmər day (qəmər – açıq-boz)
Koroğlunun atı – Qırat, Dorat ( boz və qırmızı at)
Atillanın atı – Villam (Şimşək); bu atın ayağının dəydiyi yerdə ot bitməzmiş, yəni o qədər güclü imiş. Şimşək
kimi düşdüyü yeri yandırarmış.
Qaçaq Nəbinin atı – Bozat
Sultan II Osmanın atı – Sisli Kir (dumanı xatırladan
bulanıq boz)
Sultan II Mahmudun atı – Bənövşə (Mənəqşə) (Göy
at, yəni ağla qaranın qarışığından yaranmış göy fon)
Yavuz Sultan Səlim xanın atı – Qara Duman
Qeyri-türk məşhurların atlarının adları
Roma imperatoru Kaliqulanın atı – İncitatus (skif
atı olduğu üçün adı da türkcəydi – İnci Tay. İncitatus isə
latınca yazılışıdır)
Makedoniyalı İskəndərin atı – Bukefal, latıncası Bukefalos (bu atın təsvir olunan eksteryeri onun Axaltəkə
cinsi olduğunu göstərir. İskəndər heç kəsin minə bilmədiyi bu atı minməklə ilk dəfə məşhurlaşır. Məsələ belə
imiş …Makedoniya kralı II Filipp meydana at tacirindən
aldığı yeni atı çıxararaq nümayiş etdirir, ancaq heç kəs
bu atı minə bilmir. Sən demə arxadan düşən səhər günəşi
atın kölgəsini uzadaraq onun qabağına salırmış və at
287

bundan hürkürmüş. Bunu fərq edən İskəndər atı tərs istiqamətə çevirərək minir və beləliklə də həm atasının,
həm də xalqın gözündə qəhrəmana çevrilir)
Rəvayətə görə, günəşi fırladan at (əslində at şəklində olan mələk) – Alus
Əbədiyaşar xilaskar Xızır peyğəmbərin atı – Bozat,
ya da Düldül
Yunan mifoloji təsəvvürünə görə uçan at – Peqas
German mifologiyasında ruhların yaşadığı dünyanın hökmdarının atı – Sileypnira
Bəhram Gurun atı – Zərda
Sasani hökmdarı Pərviz Xosrovun atı – Şəbdüz
İslam peyğəmbəri Məhəmmədi (s.) meraca qaldıran atın adı – Burak.
I Pyotrun atı – Lizetta

288

Qeyri-türk məşhurların
atlarının adı türkcəmidir?!
Əvvəla qeyd edək ki, adlarını çəkdiyimiz məşhur tarixi şəxslərin atlarının əlimizə gəlib çatan rəsm və şəkilləri onların hamısının eksteryerlərinə və skelet quruluşuna görə məhz Axaltəkə atları ilə identifikasiya olunmasına əsas verir, elə adlar da türkcədir. Atdıqları imza ilə
tarixdə dönüş yaradan bu insanların bəzilərinin atları
haqqında, onların mənşəyi haqqında dəqiq məlumatlar
var. Məsələn, I Pyotrun atının arqamak cinsindən (yəni
Axaltəkə atlarına Rusiyada arqamak da deyirlər) olduğu
dəqiqdir. Atın adı da Lizettadır. Bu “ləzzət” deməkdir.
Roma imperatoru Kaliqulanın senat seçdirdiyi atının adı
İncitatusdur. Bu isə İnci – Tau sözündəndir. “Us” isə yunan əlavəsidir. Makedoniyalı İskəndərin atının adı Bukefalldır. Bu söz buku – yəni buğa, qədim türkcədə güclü
deməkdir. Günəşi fırladan at Alus isə elə Al – yəni qırmızı mənasındadır. Yunan mifologiyasında qanadlı at kimi
təsvir edilən Peqas da elə “qas” – “qaz” sözündəndir. Yəni uçan at mənasındadır. Atın əsalətinə işarə olaraq Bəyqas adlandırılır. Axı bu at əsalətlidir və uçur. Məsələn,
289

Kazbek adı da eyni qaydada yaranıb: “Qaz” – “Kas” dağın ucalığını, “Bek” – “Bəy” isə əsalətli duruşunu bildirir.
Elə bizim Qaf-qaz da o silsilədəndir. Burada Qaf-qafa,
yəni baş, qaz isə yenə uca mənasındadır. Bu ad “Dədə
Qorduq dastanı”nda Qazılıq atları kimi göstərilir. Məhəmməd peyğəmbərin Burakı və İmam Əlinin Dül-dülü
haqqında isə bir az əvvəl izahat vermişdik. Əgər yorumumuz, izahatımız doğrudursa, onda atlar dünyaya yayılarkən elə onlara verilən adların türkcə olması ehtimalı
da doğrudur. Hər halda yuxarıda adlarını çəkdiyimiz
məşhurların atlarının adlarının heç birinin həmin məşhurların öz dilində etimoloji izahı, yaxud müstəqil semantik mənası yoxdur. Bu isə bizim iddiamızın doğru
olma ehtimalını daha da artırır.
At yerişləri
Hələ qədim zamanlarda türklər atı yerişlərinə görə
də fərqləndirirdilər. Məsələn, yorğa at, yüyrək at, çaparaq at, rahvan (yaxud rəhvan) at, kəvəl at, çaxmağı at,
ozuk at, ərik at və s. Qədimdə atın yerişinin necə olduğunu soruşan zaman uyğun olaraq bu sözlərdən biri deyilir, qarşıdakı isə bunu dərhal başa düşürdü. Təəssüf
ki, indi bu sözlərin mənası heç hippoloqlar tərəfindən
də doğru-düzgün başa düşülmür. Qədim türklərdə isə
istər rəng, istərsə də yerişlə bağlı olan sözlər ümumişlək
sözlər idi.
290

Türklərdə olduğu kimi, başqa xalqlarda da atlar həm
də rənglərinə görə qiymətləndirilirdi. Məsələn, Aristotel
"Kitabi-Heyvan" əsərində atların rənginə xüsusi əhəmiyyət verərək qeyd edir ki, quşlar rəngində olan atlar daha
yaxşı atlar olur. Xüsusilə ağ-boz atları Aristotel şahlara
layiq atlar hesab edirdi.
“Qabusnamə”də atlar
Atların rənginə görə qiymətləndirilməsi Şərqdə xüsusilə diqqət mərkəzində olmuşdur. XI əsrdə yaşamış
məşhur "Qabusnamə" kitabının müəllifi Qabus ibn
Vəşmgir yazır ki, at və insanın mahiyyəti eynidir. Yaxşı
adama və yaxşı ata nə qədər qiymət qoysan, layiqdir.
Müdrik adamlar demişlər ki, "dünya insanla, insan heyvanla", heyvanların ən gözəli isə atdır. Atın yaxşısını-pisini tanımaq insanın yaxşısını-pisini tanımaqdan çətindir. Çünki insanı danışmaqla tanıyırlar, atınsa nitqi yoxdur. Atın nitqi onun xarici görünüşüdür. Adətən, yaraşıqlı və gözəl atların xasiyyəti də yaxşı olur. Yaxşı atın
əlamətləri isə bunlardır: dişləri nazik, sıx və ağ, alt dodağı nisbətən uzun, burnu dik, alnı geniş, qulaqları dik və
düz, qulaq boşluqları hamar, boynu dik, şax və nazik, əllərinin və ayaqlarının ortası aralı, quyruğu gur və uzun,
beli gödək, yalı uzun, döşü geniş, gözü və kirpikləri qara,
arxa sağrıları enli, qabırğaları ətli, ayıq-sayıq olmalıdır.
Süvarini duymağı bacarmalıdır. Bütün bunlardan sonra
291

Qabus ibn Vəşmgir qeyd edir ki, bir atda olub digərində
olmaya biləcək xüsusiyyət isə onların rəngidir. Ən yaxşı
rəng xurmayıya çalan kəhərdir (Bizim açıq doru kimi təsvir etdiyimiz). Bu rəngdə olan atlar çox gözəl, həm istisoyuğa davamlı, həm də zəhmətkeş olar. Ağ, kürən, səmənd, boz rəngli atlar da bəyənilir, ancaq konkret şərtlər
daxilində. Məsələn, ağ atın quşqunu, dırnağı, quyruğu
və ayaqları qara olsa, kürən atın paçasının arası, gözü,
dodağı qara olsa yaxşıdır. Kül rəngli atda başqa rəng olmasa yaxşıdır. Qara at tünd qara olsa yaxşı olur. Boz atların isə içərisindən yaxşı at az çıxır. Ancaq çıxanı da lap
yaxşı olur. Atın gözlərində qırmızı rəng varsa, belə at
huysuz olar, dəlilik edər, sahibinə zərər verər. Gözləri
göy olan atlar isə gecə yaxşı görməzlər. Yəhəraltısı tüklü
olan at da yaxşı at sayılmır. Dırnağının arasında tük çıxan at, dırnağı uzanaraq yuxarı çevrilən at, ayaqları mütənasib olmayan at, solaxay at, ağgöz at, əməş (yəni gündüz koru at), sol ayağı (dal, ya da qabaq) ağ olan at, lal
(madyan gördükdə kişnəyə bilməyən) at, kar (digər atların kişnəməsinə qulaq şəkləməyən) at, çəpgöz at, hur
(ayaqları əyri) at, əqvəd (düzboyun) at, əyriquyruq at, itquyruq – gödək və nazik quyruqlu at, əfxəz (yəni ayağını
götürdüyü ayağının yerinə qoymayan) at da yaxşı at sayılmaz. Minməyə qoymayan, təpik atan, cilov dartan,
çox kişnəyən, tez-tez təxərrüşə gəlib şeyhə çəkən, şahə
292

qalxan atlar da yaxşı atlar hesab edilməz. Bir sözlə, zahiri
görünüşündə qüsurları olan atlar, rəngləri zövqsüz olan
atlar, boyu kiçik atlar yaxşı at hesab edilməz. Atların sağ
qabırğalarının sayı soldakından bir ədəd artıq olar. Əgər
sağ və sol qabırğaların sayı eynidirsə, belə atın tayı-bərabəri olmaz.
Beləliklə, atların rənginə və zahiri görünüşlərinin
əlamətlərinə görə keyfiyyətinin müəyyənləşdirilməsini
orta əsr kriteriyalarına görə öyrəndik. Ancaq hesab edirik ki, bunlar indi etalon sayıla bilməz. Çünki ötən 1000
il ərzində seleksionerlər seleksiya vasitəsilə yeni at cinsi
və yarımcinsləri yaradıblar. Atlar xüsusilə son 150-200 ildə ardıcıl olaraq təkmilləşdirilib, onlara yeni keyfiyyətlər
qazandırılıb. Məsələn, tutaq ki, XI əsrdə bəyənilməyən
alapaça at XVII əsrdə Koroğlunun Qıratını yaxalayırdı.
Dastanda bu mənzərə belə təsvir edilir. Gizir56 oğlu olan
Mustafa bəyin alapaça atı qovalamada Koroğlunun
Qıratını yaxalayır.
Bir atı var alapaça,
Aman vermir Qırat qaça,
Xəncərinin ucu haça,
Giziroğlu Mustafa bəy.

56

Gizir – çavuş səviyyəsində hərbi rütbədir

293

İndi isə qədim türk yazılı mətnlərində və dastanlarımızda atlar, onların məişətimizdə, həyatımızda, hərbi
fəaliyyətimizdə yeri və rolu ilə bağlı qısa araşdırmanı
təqdim edək. Düşünürük ki, bu mövzunu bütün türk
xalqlarının ortaq və ən qədim dastanlarından hesab edilən “Dədə Qorqud dastanı” ilə başlasaq yaxşı olar.
“Dədə Qorqud dastanı”nda atlar
Qeyd etmək lazımdır ki, dastanda atlar bütün mərasim və döyüş səhnələrinin əsəs qəhrəmanlarıdır. Onlardan həm ərzaq kimi, həm nəqliyyat vasitəsi kimi, həmdə
hərbi vasitə kimi istifadə olunur. Məsələn, "Dirsə xan oğlu Buğac xan boyu"nda Xanlar xanı, Qamğan oğlu Bayandır xan övladı olmadığı üçün Dirsə xanı qara çadıra
göndərir. Altına qara keçə döşədir, qara qoyunun ətindən yemək hazırlatdırır və s. Bundan pərt olan Dirsə xan
evinə gəlir və xanımını ona övlad bəxş etmədiyi üçün qınayır. Xanım isə deyir ki:
Hay Dirsə xan, bana qəzəb etmə!
İncidib acı sözlər söyləmə Yerindən uru durgil!
Ala çadırın yer üzünə dikdirgil.
Atdan ayğır, dəvədən buğra (nər),
qoyundan qoç öldürgil.
…Dəpə (təpə) kibi ət yığ, göl kibi qımız sağdır.
Ulu toy elə, hacət dilə.
294

Göründüyü kimi, qurbanlıq heyvanların başında ən
qiymətli heyvan olaraq at gəlir. Ayğır əti qədim türk mətbəxinin ən sevilən ərzağıdır. Bundan sonra isə qımız gəlir. Dirsə xan göl kimi qımız düzəltdirib acları doyurur
ki, onların da duası sayəsində Tanrı ona övlad bəxş etsin.
Duaları qəbul olunur və oğlu Buğac dünyaya gəlir. Dastanda bu və ya başqa cür mərasimlər üçün at əti və qımızın qida vasitəsi kimi təqdim edilməsi səhnəsi çoxdur.
Toy məsələsinə gəldikdə isə, bu, doy – doymaq mənasındadır. Qədimdə toy təkcə şənlik və evlilik mərasimlərinə
verilən ad deyil, həm də ehsan mərasimlərinə verilən ad
idi. Yəni məqsəd insanları doyduraraq, toyduraraq onların duasını qazanmaq idi.
“Dədə Qorqud dastanı”nda at cinsləri
“Dədə Qorqud dastanı”nda ümumiyyətlə beş cür at
cinsinin adı çəkilir. Birinci Qazılıq atı, ikinci bədəvi atı,
üçüncü bədöy at, dördüncü ərəb atı, beşinci qaraquc at
(yəni qara – böyük, quc isə güclü, cüssəli və güclü at deməkdir). Bunlardan ikisinin ərəb cinsli at olması şübhə
doğurmur. Bədəvi və ərəb at elə ərəb at cinsləridir. Biri,
yəni bədöy at mübahisəlidir. Ya bu at Bədəvi adının tələffüzdə deformasiya olmuş formasıdır, ya da yerli at
cinsinin adıdır. Nəzərə alsaq ki, bədəvi və bədöy atlar
bir-birinə qarışdırılmadan ayrı-ayrı yerlərdə konkret
295

qramatik formada yazılır, o zaman bədəvi və bədöy atları ayrı cins kimi qəbul etməliyik. Digər cinslər Qazılıq və
qaraquc isə mübahisəsiz yerli at cinsləridir və başqa atlardan xeyli üstün tutulur və təriflənilir. Ən çətin döyüşlərə, ən uzaq yerlərə məhz yeləsi (yalmanı) qara Qazılıq
atı minilir. Elə Dirsə xan ova (əslində isə oğlu Buğacdan
qurtulmaq üçün onu öldürməyə) gedəndə də belə atlardan birini minir. Dirsə xanın xatunu isə ona belə sual
edir.
…Qalqubanı yerindən urı durdun,
Yelisi qara Qazılıq atun bütün mindin,
Köksi qara qaba dağa ava çıqdın,
İki vardın, bir gəlirsən, yavrum qanı?!
Bundan başqa, "Qanlı Qoca oğlu Qanturalı boyu"nda
da Qanturalı özünə ömür-gün yoldaşı axtarmaq üçün
uzaq səfərə, yəni İç oğuzdan, Daş Oğuzdan kənarda olan
Trabuzan təkuruna gedəndə yenə Qazılıq atını seçir.
“…Baba, yelisi qara Qazılıq atıma əyər (yəhər) salayım, qanlu kafir elinə aqın çapayım” (agın – burada hücum) deyir.
Qazılıq atları dastanda o qədər qiymətlidir ki, hətta
Dədə Qorqud dastanın əvvəlində söylədiyi nəsihət və
xeyir-dua mətnində də bu atların adını çəkir.
296

…Sarp (sərt) yürirkən Qazılıq ata
namərd yigit binə bilməz.
Binincə, binməsə yeg (yaxşı).
…At yeməyən acı otlar bitincə, bitməsə yeg!
Göründüyü kimi, burada Qazılıq atı iti, sərt qaçan və
hər yoldan keçənə yüyən verməyən, hər kəsi belinə mindirməyən atdır. Yiyəsinə sadiq, güclü və uca atdır. Bu
misralardan eyni zamanda o da görünür ki, at və onunla
bağlı olan məsələlər türklər üçün, bir növ, qiymətləndirmə etalonudur. Məsələn, əgər bitmiş otu at yemirsə, deməli, o, heç nəyə lazım deyil, elə bitməsə ondan yaxşıdır.
Bəs Qazılıq atı necə atdır və bu ad necə izah edilməlidir? Dastanda həmişə başı qarlı olan Qazılıq dağının
adı çəkilir.
… Dirsə xanın xatunu qayıtdı, geri döndü. Qatlanmadı, qırq incə qızı boyuna aldı, bədəvi ata minib oğlancığın istəyü getdi. Qışda-yazda qarı-buzu əriməyən Qazılıq dağına gəldi çıqdı…
Aqar sənin suların, Qazılıq dağı,
Aqar kibi aqmaz olsun,
…Bitər sənin otların, Qazılıq dağı,
Bitər ikən bitməz olsun!
297

Bu sözləri Dirsə xanın xatunu oğlunu axtararkən deyir. Göründüyü kimi, xatun burada axtarışa gedən zaman bədəvi atı minib gedir. İndi isə bir az əvvələ qayıdaq. Xatun Dirsə xandan oğlunu soruşan zaman isə döyüşə hazırlaşır.
… Paralanıb Qazılıq atımdan enməyincə,
Yenümlə (ətəyimlə) alca (qırmızı) qanım silməyincə,
Qol-bud olub yer üstünə düşməyincə
Yalnız oğul yollarından dönməyəyik!
Göründüyü kimi, xatun olmasına baxmayaraq, Buğacın anasının ən azı iki atı var, biri döyüş üçün nəzərdə
tutulan Qazılıq atı, digəri isə gəzintiyə çıxanda minilən
bədəvi at. Bu nümunədən belə bir qənaət ifadə etmək
olar ki, qədim türklər müxtəlif məqsədlər üçün cins atlar
saxlayırdılar. Dastanda adı çəkilən şahbaz (şahlara layiq), ərəbi (ərəb), bədəvi (yenə çöl ərəblərinə məxsus at)
at cinslərinin adları isə, hesab edirik ki, VII-VIII əsrlərdə
dastanın üzü köçürülərkən bir sıra dini mətnlər kimi, artıq İslamı qəbul etmiş türk mirzələr tərəfindən əsas mətnə salınmışdır. Çünki bədəvi və ərəb atları həmin dövrdə
yeni-yeni ad-san qazanmağa başlamışdılar. Elə “Dəli
Domrul boyu”nda Domrulun Əzraili tanımaması da on298

dan xəbər verir ki, dastanın üzü köçürüldüyü zaman, yəni VII-VIII əsrlərdə hələ də türklərin bir qismi İslamı qəbul etməmişdi. (“Dəli Domrul boyu”nun məzmunu belədir ki, Domrul bir obada şivən qurulub ağlandığını görür. İnsanlardan nə üçün ağladıqlarını soruşur. Onlar isə
deyirlər ki, Əzrail bizim igidi öldürüb. Bu, Domrulun xoşuna gəlmir. “Əzraili mənə göstərin görüm, o kimdir ki,
belə bir igidi öldürür”…və s.). Tanrıçılıqda isə Əzrail yox
idi. Kim bilir, bəlkə “Dədə Qorqud dastanı”nın üzünün
yenidən bizə məlum olan şəkildə köçürülməsi elə türklər
arasında İslamı təbliğ etmək üçün yeni variantda işlənilmişdi. Dastançıların yeni tarixi hadisələri ana dastana
əlavə etmək ənənəsi həmişə mövcud olmuşdu. Məsələn,
qırğızlar hətta sovet dövrü quruculuğunu da “Manas”
dastanına əlavə etmişlər. Manasçılar indi də dastanı həmin əlavələrlə danışırlar. Hər necə olursa-olsun bunlar
əsla dastanın alt qatlarında olan dərinliyi görməyə mane
olmur.
İndi isə mövzudan çox uzaqlaşmadan "Qazılıq" sözünü izah edək. Hər nə qədər dastanda Qazılıq dağı "Q"
ilə yazılsa da, hesab edirik ki, bu, "K" olmalıdır. Elə sözün
kökü də Qaz deyil, Kasdır. Kas kökü isə Kazbek (kas+bek
(bəy)), Kaspi (kas+bi+biy+bəy), Qafqaz (kaf+kas), Qusar
(kas+ər), Qız qalası (kas+qala), Qız meydanı (kas+meydan), Qaz yerişli (kas+yerişli), nəhayət, Xəzər (kas+ər)
299

şəklində Qafqazda və ölkəmizdə mövcuddur. Mənası
uca, yüksək deməkdir. Qədim türklərdə dağ kultu olduğu üçün dağı həmişə uca tutur, şəninə uca sözlər söyləyirdilər. Kas-Piy dənizinə kas+bəy, yenə Kas dağına baş
mənasını verən Qaf(a), yəni Kaf(a)+kas başı uca dağ, Qız
qalası kas+qala, yəni uca, hündür qala, müşahidə qalası,
Qız meydan, yəni kas+meydan yüksəklikdə yerləşən
meydan, Xəz-ər yaxud kas-ər, yəni uca, ali döyüşçü, igid
və s. Ona görə də Qazılıq dağı elə kaf+kas dağının, yəni
Baş Qafqazın, Böyük Qafqazın özüdür. Qazılıq atları isə
bu dağın ətəklərində yetişdirilən yerli atlardır. Bu atlar
uca, hündür atlardır. Çünki indi Axaltəkə atları kimi tanıdığımız türkmən atlarının nəslindəndir. Boyuna görə
bu gün də türkmən atları yalnız ingilis atlarından 1-2 sm
geri qalır. Nəzərə alsaq ki, ingilis atları son 150-200 ildə
seleksiya nəticəsində formalaşıb və bu zaman damazlıq
kimi elə Axaltəkə atlarından istifadə edilib, o zaman aydın olar ki, Axaltəkə atlarının boyu öz təbii boyudur. Deməli, Qazılıq atları da Axaltəkə atlarının birbaşa varisləri
olmaqla həmin atların cinsindəndir. Uzun yüzillər dağlıq
şəraitdə yaşadıqları üçün təbii relyefə və coğrafi şəraitə
adaptasiya olunaraq boyları kiçilib. Amma bunun əvəzində manevretmə imkanları qat-qat artıb.
“Dədə Qorqud dastanı”nda bədəvi (ərəb) atların daha sosial olması da nəzərdən qaçmayıb.
300

…Bədəvi atlar ıssın (sahibini) görüb oqrandıqda (oxrandıqda)
Saqalı uzun tat əri banladıqda.
Birinci misra ərəb atlarının sahibinə çox mehriban olmasını, oynağan və daha sosial olmasını ifadə edir. İkinci
misra isə minbərə çıxıb azan oxuyan saqqallı imama işarə
edir. Bir daha aydın olur ki, dastanın əlimizdəki versiyası
yazılan zaman hələ də dini dünyagörüşü, yəni İslama
münasibət tam aydınlaşmayıb. Minbərdən azan oxuyan
müəzzinə saqqalı tat ərinin banlaması kimi baxılır. Dastanda başqa bir məsələ isə, "Qabusnamə"də də yazıldığı
kimi, ala atın bəyənilməməsidir. Qaraca çoban Qazan xanın sürülərini aparmağa gələn kafir düşmənin atına ironik münasibət göstərir, onu aşağılayır:
…İlaqırdı (laqqırtı, boş söz) söyləmə mərə itüm kafir!
İtümlə bir yalaqda yundım (yal) içən azgun kafir.
Altındağın alaca atın nə ögərsən?
Ala başlu keçimcə gəlməz mənə.
Dastanda atlarla bağlı bir məlumat da ondan ibarətdir
ki, sevimli uşaqları at balalarına bənzədirlər. Necə ki, indi
azyaşlı uşaqlara “quzum” deyə müraciət edilir, o zaman
301

da “qulunum” deyə müraciət edilirmiş. Qazan xan oğlu
Uruza belə müraciət edir: “Bərü gəlgil, qulunum oğul.”
Belə müraciət forması atların olduqca sevimli heyvan sayıldıqlarının göstəricisidir. Başqa bir yerdə isə igid
ölən zaman atının kəsilib ehsan verilməsinə işarə vardır.
“Uşun qoca oğlu Səgrək boyu”nda Səgrək toy gecəsi öyrənir ki, qardaşı Əgrək Əlincə qalasında zindandadır. Elə həmin gecə nişanlısına toxunmadan gedib qardaşını azad edəcəyinə and içir. Və halalına aşağıdakı
sözləri deyir:
“Qız, sən mana bir yıl baqgil! (sən məni bir il gözlə),
bir yılda gəlməzsəm, iki yıl baqgil! İki yılda gəlməzsəm,
üç yıl baqgil! Gəlməzsəm, ol vaqt mənim öldüyümü biləsən! Ayğur atum boğazlayıb, aşum vergil!”
Buradan belə anlaşılır ki, bu adət də qədim bir adətin, igid ölərkən atının da onunla birlikdə öldürülüb basdırılması adətinin başqa bir formasıdır. Bu yeni forma,
görünür, İslamla bağlıdır. Çünki atın, yaxud hər hansı
başqa bir heyvanın insanla bərabər dəfn edilməsi şəriətə
ziddir. Ehsan vermək isə savab kimi şəriətə uyğundur.
Səgrək də elə bunu vəsiyyət edir. Atın ehsan verilməsi ilə
yanaşı, atla bağlı romanda verdiyimiz başqa bir adəti də
dastanda olduğu kimi təsbit edərək təqdim edirik. Romanda qeyd etmişdik ki, qədim türklərdə ölən igidin atı
dul at adlandırılır, quyruğu və yalmanı kəsilərək yəhəri
302

tərsinə yəhərlənir və cənazənin önündə aparılırdı. Həmin adəti "İç Oğuza Daş Oğuzun asi olub Beyrək öldüyü
boy"da Beyrək öləcəyini biləndə bu adəti yada salır və
igidlərinə belə vəsiyyət edir:
…Yigitlərim, yerünüzdən urı (erkən) durın,
Ağ-boz atumun quyruğunu kəsin.
Arqubeli (məncə, adğurbelli) Ala dağdan
Dünin (gecə, qaranlıqda, tünd) aşın,
Aqıntılı (axıntılı) görklü suyı keçün,
Qazanın divanına çapıb varın,
Ağ çıqarıb qara geyün,
"Sən sağ ol, Beyrək öldü" deyün.
Göründüyü kimi, bu epizod da İslamla tanrıçılığın
qarışdığı epizodlardan biridir. Səgrək atının kəsilib ehsan verilməsini vəsiyyət edir. Bamsı Beyrək isə atının
quyruğunun kəsilməsini vəsiyyət edir. Bu isə o deməkdir ki, quyruğu kəsilmiş at artıq öldürülərək sahibi ilə
basdırılacaq. İkinci adət daha qədimdir. Ancaq lap son
dövrlərə qədər bu adət bir qədər dəyişdirilərək yaşadılmaqda idi. Atın quyruğu kəsilsə də, özü öldürülmürdü.
Bununla belə, ölən igidin yaxınlarına da göstərilmirdi.
Folklor nümunəsi kimi "atın tərsinə yəhərlənsin" qarğışı
da elə bu adətdən yaranıb.
303

Əslində, atla bağlı məsələ burada bitir. Ancaq türk
əxlaqı baxımından olduqca ibrətamiz olduğu üçün Əgrəkin nişanlısının cavabını da verəcəyik. Bir də həmin cavabda olan maraqlı bir sözün mənasını izah etməkdən
özümüzü saxlaya bilməyəcəyik! Dastanda Əgrəgin nişanlısı onu səfərə çıxmaqdan vaz keçirməyə çalışır… "Qız burada soylamış, görəlim, xanım, nə soylamış, aydır:
Yigidim, mən sana bir yıl baqam,
Bir yılda gəlməzsən, iki yıl baqam,
İki yılda gəlməzsən, üç yıl baqam!
Dört yılda gəlməzsən, beş yıl, altı yıl baqam!
Altı yol ayrıdına çadır dikəm!
Gələn-gedəndən xəbər soram.
Xeyir xəbər gətirənə at, don verəm!
Qaftanlar geydürəm!
Şər xəbər gətirənin başın kəsəm.
Ərkəg (erkək) sinəyi (milçəyi) üzərimə qondurmayam!
Murad ver, murad al, andan (sonra) get, yigitim! – dedi.
Bax, budur türk qadınının əxlaqı! Bax budur türk qadının vəfası. Əhsən belə əxlaqa. Bizi biz edən də elə bu
əxlaq, bu vəfadır. Ona görə də tarixin ən qədim milləti
olsaq da, həm də gənc millətiyik!
304

Əgrək aydır: “– Mərə qavat qızı, ağam başına and içmişəm, dönməğim yox! Dedi. Qız aydır: “– Qədəmi qutsuz gəlin deyincə udsuz gəlin desinlər. Qayın atama qayın anama aydayım (deyərəm)” dedi”.
Burada izah etmək istədiyimiz xüsus odur ki, Azərbaycanda Hacıqabul rayonunda Udulu kəndi var. Bu
kənd rayonun Şamaxı istiqamətində ən ucqar kəndidir.
İş elə gətirib ki, bu sətirlərin müəllifi həmin kənddə olub.
Özünəməxsus coğrafi mövqeyi olan həmin kəndi çox bəyənib. Həm də ona görə ki, bu kənd ilk dəfə hun adını
əsərlərindən oxuduğum mərhum yazıçımız Əzizə Cəfərzadənin kəndidir. Kəndin adını özümə izah edə bilmədim. Artıq Əzizə xanım həyatda olmadığı üçün ona da
müraciət edə bilmədim. Nəhayət, bu sözün mənasını
Mahmud Kaşğarinin "Divani Lüğat-it-Türk" əsərində
tapdım.
Burada “udulu” abırlı, həyalı kimi izah edilir. Elə
Səgrəgin nişanlısı da deyir ki, mənimlə bir yastığa baş
qoy, övladımız olsun, soyun davam etsin, qoy bu təklifimə görə mənə lap udsuz (həyasız, abırsız) desinlər, amma qutsuz (qaradaban) deməsinlər. Sən belə etməsən,
qayınatama, qayınanama deyəcəyəm. Əgrəyi yolundan
döndərmək olmur. İgid səfərə çıxası olur və bu zaman
yenə də nə bədəvi, nə bədöy, nə şahbaz, nə də ərəbi ata
minir. Çünki o, döyüşə gedirdi. O, ata-anasının əlindən
305

öpüb qaraquc atına sıçrayıb minir. Deməli, qaraquc da
döyüş atı kimi yetişdirilən xüsusi cins atdır. Beləliklə,
dastanda qara yeləli Qazılıq atlardan sonra biz ikinci yerli at cinsinin adını öyrənmiş oluruq. Bu, qaraquc atdır.
İddia edilə bilər ki, bu, cins adı deyil, atın adıdır. Ancaq
elə dastanda bunun at cinsinin adı olduğunu isbat edən
misralar var:
…Qaraquca qıymayınca yol alınmaz
Qara polad üz qılıcı çalmayınca qızım dönməz.
Ər malına qıymayınca adı çıqmaz.
Qız anadan görməyincə ögüt almaz.
Oğul atadan görməyincə süfrə çəkməz.
Bu öyüdü bizə Dədəmiz Qorqud özü verir. Yəni deyir ki, qaraquc atını əziyyətə salıb çapmasan, mənzil alıb
yol qət edə bilməzsən.
Göründüyü kimi, qaraquc burada ümumi ad kimi,
yəni cinsin ümumi adı kimi işlədilir, fərdi ad kimi deyil.
Beləliklə, biz dastandan ən azı iki at cinsinin, yəni sırf
türklərə aid olan iki at cinsinin adını öyrənmiş oluruq.
Qazılıq və qaraquc. Qazılığı izah etdik. "Qaraquc" sözü
isə, hesab edirik ki, "qoçqar" sözünün metateza olmuş
formasıdır, yəni burada qoçqar qaraquc şəklinə düşüb.
“Qoçqar” qıpçaq-cığatay ləhcəsində elə qoç deməkdir.
306

Bizim Qoşqar dağı da qoç buynuzunu xatırlatdığı üçün
elə Qoçqar adlanır. Qoşqar şəklinə isə fonetik deformasiyaya uğrayaraq düşüb. Elə düz Doğu Türküstanda (Çində) olan Qaşqar şəhəri kimi. Deməli, Qaraquc atlar güclü, iradəli döyüş atları olduqları üçün belə adlandırılıb.
Axı qoç həm də döyüş simvoludur. "Qoç kimi kəllə-kəlləyə gəldi" deyimi də elə buradan yaranıb. Bundan başqa, qara quc uyğun olaraq böyük və güclü mənasında da
izah edilə bilər.

307

Türk mifologiyasında atlar
“Dədə Qorqud dastanı”nda atla bağlı maraqlı məsələlərdən biri də onların mifləşdirilməsidir. Çox maraqlıdır ki, atların belə mifləşdirilməsi “Koroğlu” dastanına
qədər gəlib çıxır. Bu vahid süjet atların dənizdən, yaxud
dəryadan çıxan damazlıq ayğırdan törəməsidir.
“Qam Börənin oğlu Bamsı Beyrək boyu”nda Beyrəyin beşikkərtməsi Banuçiçəyi almaq üçün Dədə Qorqud
elçi gedir. Ancaq qızın qardaşı Dəli Qarcar (əslində isə
Qaraca Ər, görünür, Qaraca çoban da bu soydan olmuşdur. Şah çıxarmış türk boylarından biri olan qacar tayfalarının soyu da, bizcə, buradan gəlir) bacısını vermək istəmədiyi üçün Qara ayğırına minib elçiləri qovalayır. Elə
bu səhnədə biz dədəmiz Qorqudun da atlarının adını öyrənirik: “Dədə Qorqud göstəgi üzdi, durmadı qaçdı. Dəli
Qarcar ardına düşdü. Toqlu başlu Turı (Koroğlunun da
atlarından birinin adı Doru idi) ayğır yoruldu. Dədə Qorqud keçi başlu Keçər ayğıra sıçradı bindi…”
Sonda Dəli Qarcar qılıncına əl atıb Qorqud Atanı
vurmaq istəyəndə o, "çalırsan, əlin qurısun" deyir. Qarcarın əli eləcə göydə qalır. Yalnız bundan sonra Dədənin
böyüklüyünü anlayaraq bacısını Beyrəyə verməyə razı
308

olur. Sonradan iş elə gətirir ki, Beyrək Bayburd qalasında
əsirlikdə saxlanılır. Qaladan qaçan zaman… "Baqdı gördi kəndünin dəniz qulunu Boz ayğır bunda otlanub durar". Burada Bamsı Beyrəyin atının dəniz mənşəli olduğu
birdirilir. Elə Koroğlunun Aslan paşanın hörmətli qonağına yaxşı at kimi hədiyyə etmək istədiyi qulunların, yəni Qıratla Doruatın da atası dəniz ayğırı idi. Alı kişi ilxını
otararkən dəryadan bir ayğırın çıxaraq bir madyana yaxınlaşdığını görmüşdü. Təcrübəli ilxıçı məhz bu döldən
əmələ gələn qulunların əla at olacağını bilirdi. Deməli,
VII əsrdə də, XVII əsrdə də atlarla bağlı inanc eyni idi.
Əlbəttə, VII əsr şərtidir. Biz bunu lap b.e.ə. VII əsrdə də
deyə bilərik. Çünki “Dədə Qorqud dastanı”nda təsvir
olunan hadisələrin kökü e.ə. VII əsrdən də qədimlərə
söykənir.

309

Yunan mifologiyasında atlar
Hesab edirik ki, elə buradaca qədim yunan mifologiyasında da bənzər süjetin mövcud olduğunu qeyd etmək
yerinə düşərdi. Çünki yunan mifoloji tarixi ilə türk mifoloji tarixi arasında olduqca çoxlu paralellər var. Mövzumuz atlarla bağlı olduğu üçün biz atlarla bağlı bəzi paralelləri təqdim edək. Yunan mifologiyasına görə, dənizdə hippokamp adlı atlar yaşayır. Bu atların başları, sinələri və ön ayaqları ata bənzəyir. Beldən arxaya doğru isə
bu atların arxa hissəsi balığı xatırladır. Quyruğu isə balıq
quyruğuna bənzəyir. Bundan başqa, yunan mifologiyasında Peqas (yuxarıda qeyd etdiyimiz Bey-Qas məsələsini xatırlayın) adlandırılan qanadlı at da dənizlə bağlıdır.
Əfsanəyə görə, Zevsin oğlu Persey meduzaya bənzəyən,
lakin ağzından ətrafa iti əyri və çoxsaylı dişləri çıxan, başında isə tük əvəzinə çoxsaylı ilanlar olan Qorqona adlı
qorxunc bir canlını öldürür. Okeanda yaşayan bu canlı
ölüb suyun dibinə batan zaman onun qanının suya qarışmasından güclü qanadları olan gözəl at yaranır. Bu at Peqas idi. Hesab edirik ki, yunan və türk mifologiyasında
yer alan atlar və digər obrazlarla bağlı ciddi elmi-tədqi310

qat işləri aparılsa, troyalıların türk olması haqqında iddialar öz təsdiqini tapmış olar. Beləliklə də türklərin
Anadoluda avtoxton olması sübuta yetirilər. Hesiod və
Apollodor qeyd edirlər ki, hun torpağında sudan doğulmuş cənnət atları qanla tərləyir. Deməli, hunların atları
ilə Peqas eyni, mənşəlidir. Qan tərləmələrinin səbəbi isə
meduzanın qanından yaranmalarındandır. Bu mifologiyanın tarixi o qədər dərin və elmidir ki, elmi dövriyyədə
olan bütün canlıların suda yaranması nəzəriyyəsi (darvinizm) ilə səsləşir. Ən maraqlısı isə odur ki, atların qan
tərləməsini bu gün də söyləyir, ancaq fərqinə varmırıq.
Məsələn, deyirik ki, atlar qan-tər içində mənzil başına
çatdırar. Görün qan-tərin nə qədər dərin kökləri və əsasları var imiş. E.H.Minns isə qeyd edir ki, skif qəsəbələrində aparılan arxeoloji qazıntılarda meduza Qorqona obrazına çox rast gəlinir. İddia etmək olar ki, Qorqona meduzası burada həyat verən başlanğıcdır. Fikrimizə görə
"Qor" kökü tanrıçılıq inancında olan dörd müqəddəs ünsürdən, başlanğıcdan biridir. Qor – od deməkdir və türkcədir. Hesab edirik ki, bu söz elə olduğu kimi də bizdən
yunanlara keçib. Onun su ilə bir yerdə olması isə buraya
tanrıçılıqdakı ikinci müqəddəs komponent su ünsürünü
də əlavə etməyimizi diktə edir. Beləliklə, dörd müqəddəs
ünsürün – od, su, hava, torpaq komponentlərindən dör311

dü də atın yaradılışında iştirak edir. Nəzərə alsaq ki, qanın rəngi qırmızıdır və odu simvolizə edir, o zaman meduza Qorqonanın adını doğru izah etdiyimizi düşünə bilərik. Beləliklə, tanrıçılığın dörd müqəddəs ünsürü qanadlı atın yaradılışını təmin edir, meduzanın qanı su ilə
qarışır, hava ilə təmas edərək quruya çıxır. Beləliklə də
od, su, hava, torpaq müqəddəs dördlüyü tamamlanmış
olur. Elə “Koroğlu” dastanında da eyni şey təkrarlanır.
“Peqas” sözünü də Bey-qaz, yəni uçan qaz şəklində irəlidə izah etmişdik. Deməli, yunanların atları türklərdən ən
azı 2 min il sonra tanımasını və qanadlı atla bağlı süjetin
hunlardan yunanlara keçməsini və bu hadisədə iştirak
edən sözlərin və adların etimoloji mənasının türkcə izah
edilməsini nəzərə alaraq deyə bilərik ki, qanadlı atla bağlı süjet yunan mifologiyasına türk mifologiyasından keçib. Belə at isə yunanların özlərinin mifoloji dünyagörüşünün məhsuludur.
Nəhayət, qan tərləmə bir sıra epos və dastanlarımızda və tarixi şəxsiyyətlərimizin həyatı ilə bağlı da xatırlanır və yaxşı əlamət sayılır. Məsələn, xürrəmilərin başçısı
Babək körpə olarkən ağlayan zaman anası onun saçlarının dibində tər tumurcuqları yerinə qan tumurcuqları
görür. Və bu hadisədən əsla qorxmur. Tam əksinə, bunu
oğlunun gələcəkdə böyük adam olacağı ilə əlaqələndirir.
Deməli, mifoloji yaddaşımızda olan qan süjeti IX əsrdə,
312

elə canlı yaddaşımızda da yaşayır və xeyirə yozulurdu.
Kim bilir, bəlkə də Babəkin şəhid qanına boyanmış qırmızı parçanı xürrəmilərin bayrağı etməsinin də bir səbəbi bu hadisə, yaxud mifologiyamızda yer alan qan süjeti
ilə bağlı idi. Babəkin adı isə Həsən deyil, Əsən idi. Əsən
əbədiyaşar deməkdir.
Qan tərləmə məsələsinə son dəfə toxunaraq başqa
məsələyə keçək. Biz begemot, yaxud hippopotam kimi
tanınan bioloji növə dəniz ayğırı da deyirik! Bu canlının
qəribə xüsusiyyətlərindən biri də günəşin altında çox qalan zaman dərilərindən qan rəngində xüsusi maye ifraz
etmələridir. Bu maye, bir növ, dərini yağlayaraq onu
yanmağa qoymur. İndi atların qan tərləməsi hadisəsiylə,
dəniz ayğırlarının bu şəkildə tərləməsini qarşılaşdıraq və
müqayisə edək. Gəldiyimiz nəticə o olacaq ki, türk genetik yaddaşı sivilizasiyamızın Afrika başlanğıcını hifz
edib, onu özü ilə Asiyaya və Avropaya daşıyıb, mifləşdirib və mifoloji at süjeti, qanadlı at yardarkən ondan istifadə edib! Əhsən belə milli etnik yaddaşa və onun yaradıcılıq istedadına. Təqribən 100 min il əvvəlki yaddaşa
eramızın 17-ci əsrində yenidən qayıdaraq Qıratın anası
olan madyanı begemotla çarpazlaşdırmaq 100 min illik
yaddaşın nə qədər canlı olmasınndan xəbər verir. Ancaq
əlbəttə, 17-ci əsrin insanını atın uçmağına inandırmaq olmazdı, ona görə də Qıratın qanadları əriməli idi!
313

Qorqona-türk əlaqələndirilməsinə gəldikdə isə,
qeyd etmək lazımdır ki, bu mifoloji süjetin türklərlə bağlı
olduğunu sübut edən bir sıra dəlillər var. Şimali Qafqazda, Adıgey Respublikasının Ulyap aulunun yaxınlığında
1982-ci ildə arxeoloji qazıntılar aparan zaman A.M.Leskov aşkar edilmiş skif kurqanından buynuzvari gümüş
qab tapır. Bu qabın aşağı hissəsi qanadlı Peqas atı şəklində idi. Sonralar müəyyən edilir ki, bu qab e.ə. V-IV əsrlərə aiddir. Deməli, bir daha belə məlum olur ki, Peqas atı
ilə bağlı mifoloji süjet yunanlara türklərdən keçib. Əfsanəyə görə, Peqas atı uçaraq ölməz, tanrıların yanına gedər və Zevsın xidmətində olmaqla ona İldırım və şimşək
gətirərmiş. Diqqət edin, yenə də od, yəni şimşək! Zərdüştlüklə necə də səsləşir. Elə Dədə Qor-Qudumuzun
adındakı “qor” kökü də atəşlə, qorla bağlıdır. “Qut” isə
müqəddəs deməkdir. Deməli, Dədə Qorqud adı müqəddəs od mənasını verir. Biz romanda atların kişnəyəndə
ildırıma və şahə qalxanda şimşəyə bənzəməsini də məhz
bu mifoloji süjetə söykənərək yazmışıq.
Yaxşı, bəs atlarla bağlı mif yunanlardamı, türklərdəmi daha qədimdir və kimdən kimə keçib?! Arxeoloji qazıntılarla sübut olunmuş faktlara görə, Orta Asiya və Qazaxıstanda atlarla türklərin birgəyaşayışının tarixi daha
qədimdir. Bu, yunanların atı tanımasından ən azı iki min
314

il öncəyə gedib çıxır. Bu isə deməyə əsas verir ki, türklərdəki at mifi daha qədimdir və yunanlara türklərdən keçib. Atla bağlı mif çinlilərə daha sonra, təqribən e.ə. III-II
əsrlərdə keçib. Əgər bu ardıcıllıqla tarixi xronologiyalaşdırmağa çalışsaq, türk tarixinə münasibətdə altaysentrizm (türklərin Orta Asiyadan dünyaya yayılması) nəzəriyyəsi iflasa uğramış olacaq. Aydınlaşacaq ki, şumerlər
qlobal iqlim dəyişkənliklərinin təsiri ilə Dəclə-Fərat hövzəsindən köç etməyə başlayarkən Kiçik Asiyaya doğru
irəliləmiş, burada bir hissəsi Anadoluda və Troyada qalmış, qalan hissəsi isə şimal-qərbə doğru, bir hissəsi isə
Avropaya üz tutmuşdur. Şumerlər atlarla da elə Mərkəzi
Asiyada tanış olmuşlar. Ona görə də Bilqamış dastanında (oxu: Bilgə-miş, yəni, müdrikləşmiş, kamilləşmiş, bilgilərə sahib olmuş) atlarla bağlı heç bir məlumat yoxdur.
Çünki şumerlər Dəclə-Fərat ətraflarında yaşayanda atları tanımırdılar. Əgər dövrünün ən inkişaf etmiş xalqı, yazını kəşf edən mədəni xalqı atları tanımırdısa, deməli, o
coğrafiyada atları heç kəs tanımırdı. Heç akkadlar, assurlar, perslər, yunanlar, latınlar da! Şumerlər Orta Asiyadan yenidən tarixi vətənlərinə döndükdə isə artıq atların
belində qayıdırdılar. Bu qayıdış yunan mifologiyasında
kentavr obrazı yaratdı. Başı insan, bədəni at. Bosforu keçib Ön Asiyaya daxil olan atlı süvarilər isə elə meduza315

dan törəyən Peqasın özü idi! Türklər yenidən Kiçik Asiyaya gəlmişdilər! Əgər sivilizasiyanın bu tarixi köç trayektoriyası bizim irəli sürdüyümüz kimidirsə, o zaman
şumer-türk mənşəyi ilə bağlı nəzəriyyə yenidən aktuallaşacaq. Beləliklə də, nəhayət, türk tarixi obyektiv elminəzəri konsepsiya əsasında öyrəniləcək. Şumerlərin türk
olması, qlobal iqlim dəyişkənliyi nəticəsində Orta Asiyaya köç etmələri və Sibir adının elə Sumər (Subar-Sumər,
Sibər-Sibir) olması bu köçün daima vaxtaşırı təkərrür etməsi nəzəriyyəsində öz təsdiqini tapmış olacaq. Fikrimizcə, ən doğru olanı da elə budur. Altaysentrizmdən
imtina edib tariximizi şumersentrizm üzərində qurmalıyıq. O zaman tariximizlə bağlı bütün qaranlıq nöqtələr, o
cümlədən, Albaniya dövrü tariximiz də aydınlaşacaq.
Və nəhayət, mifoloji süjet olan ilk qanadlı ata Altay
türklərinin “Altay Buççay” dastanında rast gəlinir. Bu at
Altay Buççayın Qara ayğırıdır. O da göyə uçaraq Tanrının qızının ilxısına gedir və Buççayın darda olduğunu
bildirir. Nəticədə öz sahibini Tanrının qızının yardımı ilə
xilas etməyi bacarır.

316

Çinlilər türklərdən atı
özü ağırlığında qızıla alırdılar
Çin mənbələri qeyd edir ki, Tay Yuanda (Fərqanə çökəkliyində) çoxlu gözəl atlar var. Bu atlar qan tərləyir və
deyilənə görə, onların ulu əcdadları səma atları olmuşlar.
Mənbə qeyd edir ki, Çin imperatoru Vu Fərqanəyə öz
adamları ilə min kisə qızıl göndərərək çar Vi Kuandan at
istəyir. Fərqanə çarı Vi Kuan isə at verməkdən imtina
edir. İş savaşa qədər gəlib çıxır. Nəticədə fərqanəlilər hər
il Çinə 2 səma atı göndərməyə razı olurlar.
Bu tarixi fakt bir daha atların bütün dünyaya Orta
Asiyadan yayıldığı ilə bağlı irəli sürdüyümüz mülahizələri elmi şəkildə təsdiq edir. Bu fikir, əslində, Metenin
məktubuna istinadən onun Çin imperatoruna 2 minik
atının hədiyyə olaraq göndərilməsi faktı ilə də səsləşir.
Görünür, hər il Çinə 2 atın göndərilməsi ənənəsi uzun illər mövcud olmuşdur. Ancaq Metenin məktubunda
2 minik atından başqa 8 araba (qoşqu) atı da göndərildiyi
qeyd olunur. Belə çıxır ki, qoşqu atları at hesab edilmir,
yaxud minik atları səma atları, yəni xüsusi yetişdirilmiş
cins atlar olduğu üçün qiymətli hesab olunurdu. Belə ol317

masa, Çin imperatoru təqribən at ölçüsündə elə at şəklinə salınmış qızıl külçəni Fərqanəyə göndərərək onun
əvəzində at istəməzdi.
Ancaq hesab edirik ki, bu hadisənin alt qatlarında
daha maraqlı məsələ var. Bu ondan ibarətdir ki, həmin
dövrdə ya Çində ümumiyyətlə atları tanımırdılar, ya da
sadəcə qida vasitəsi kimi istifadəyə yararlı atlar var idi.
Çin imperatoru isə türklərdən damazlıq at almaqla Çində minik at cinsi yetişdirmək istəyirdi. Axı biz qeyd etmişdik ki, atlar türklər tərəfindən əhliləşdirilib və Orta
Asiya coğrafiyasından kənarda atlar yox idi.

318

Atlar gəlirli ixracat malı kimi
İndi isə türklərin dünyaya at ixrac etməsi, satması,
yaxud məğlub olduqları dönəmlərdə qaliblərin onlardan
vergi kimi yalnız at tələb etməsi haqqında b.e.ə VIII-VII
əsrlərdə baş verən hadisələrə nəzər salaq.
Beləliklə… Tarixən həmişə Cənubi Azərbaycanın şimal-qərb hissəsinin, indiki Qaradağın ətəklərinin bizim
Muğan düzü ilə qovuşduğu ərazi yaxşı qış otlaqları hesab olunub. Bundan başqa, Zaqroş dağları silsiləsinin
ətəkləri də geniş təbii otlaqlardan ibarət olub. Əcdadlarımız olan mannalılar bu otlaqlarda müxtəlif heyvanlar,
xüsusən isə at yetişdirirdilər. Məsələn, Assur hökmdarı
II Sarqon bildirir ki, du uzu ayı (iyun-iyul ayları) qoşun
yığmaq və düşərgə salmaq üçün buyurulubdur. Yürüşlərin təsvirindən sonra bəlli olur ki, onlar çoxlu mal-qara
və at əldə edirlərmiş. II Assurnasipanal isə mannalılardan bac olaraq at tələb edirmiş. II Salmansar Mannanın
adını ilk dəfə çəkəndə buradan saysız-hesabsız mal-qara
və at ələ keçirdiyini söyləyir. I Arqişti hərbi yürüş zamanı Aza vilayəti və Mannadan cəmisi 170 at apara bilmişdi. Bu isə 2411 baş qaramal, 6140 baş davarla müqayisədə
319

olduqca azdır. Çünki o dövrdə atların baş sayı digər heyvanlara nisbətən çoxluq təşkil edirdi və qənimət siyahısında atların sayı çox olmalı idi. Belə çıxır ki, mannalılar
atları xüsusi qoruduqları üçün cəmisi 170 at itiriblər.
Atçılıq, eyni zamanda, Urmiya gölünün şimal-şərq
əyalətlərindəki subalp çəmənliklərində də hələ b.e.ə. III
minilliyin əvvəllərində inkişaf etmişdi. Assuriya qaynaqlarında Urmiya ətrafı vilayətlərdən bac kimi yalnız at
toplandığı göstərilmişdi. Mannaya yürüş etmiş çarların
hamısı ən qiymətli qənimət kimi bac aldıqları atı göstərirlər. İndi isə bir mənbəyə diqqət yetirək: I Rusa zamanında Mannanın Subi vilayəti urartulular tərəfindən tutulur. Subi vilayəti indiki Təbriz şəhəri ilə Uçqaya zonası
arasında yerləşən bir ərazi idi.
Subinin əhalisi at yetişdirməkdə və minməkdə mahir
idi. Bu barədə II Saraqonun kitabəsində ətraflı danışılır:
"…Həmin vilayətdə yaşayan adamların bütün Urartuda
süvari qoşun üçün at əhliləşdirməkdə tayı-bərabəri yoxdur. Mannalıların öz geniş ölkələrində, öz çar alayları
üçün bəslədikləri və hər il vergi kimi urartululara verdikləri dayları urartulular Subi vilayətinə gətirirdilər. Boybuxununa baxmayınca, minib səyritməyincə gərdişə gəlməyi, dövrə vurmağı, dönməyi, bir sözlə, döyüş üçün vacib olan bütün vərdişləri öyrətməyincə bu dayları yəhərləmirdilər".
320

Göründüyü kimi e.ə. VIII-VI əsrlərdə bütün Ön Asiya, Orta Asiya, Sibir və Altaylarda, Şərqi Asiyada olduğu
kimi, Yaxın Şərq və Mesopotamiyada da atların sahibləri
türklər idi. Onlar atları müxtəlif dövrlərdə hərbi-siyasi,
yaxud siyasi-iqtisadi şərtlərə uyğun olaraq gah satır, gah
bac kimi, vergi kimi verir, gah da onları qoruyur, yetişdirir, dünyanı zəbt edirdilər. Bir sözlə, atlar üzərində tam
hakim idilər. Ona görə də Ö.Xəyyam "Novruznamə" əsərində yazır ki, "atların hünərini və ayıbını türklər qədər
bilən yoxdur. Ona görə də qədimdə atların sahibi türklər
olduğu üçün dünyanın hakimi türklər idi".
Türkləri o qədər də sevməyən birinin belə etirafı olduqca maraqlı və əhəmiyyətlidir. Ancaq bu fikirdə ata
rəğbət olmaqla bərabər, türkə sətiraltı həqarət də var.
Çünki türklərin hərbi-siyasi uğurlarının səbəbi kimi atlar
göstərilir. Türkün gücü isə, bir növ, arxa plana keçirilir.
Ancaq Şərqin böyük mütəfəkkiri Ömər Xəyyamın da ruhunu incitməyək. Hər halda Xəyyam Firdovsi deyil.
Çünki elə “Dədə Qorqud dastanı”nda da at bəzən qəhrəmanlıqda birinci faktor kimi göstərilir. Qam Börənin oğlu Bamsı Beyrək boyunda bildirilir ki, "at işlər ər öğünür,
yayan ərin umurı olmaz" (yaya, yəni piyada ərin, yəni
döyüşçünün gücü olmaz).

321

Göründüyü kimi, döyüşdə at faktoru daha onə çıxarılır və qiymətləndirilir. Kim bilir, bəlkə elə Ömər Xəyyam da bu mülahizələrə əsasən fikir bildirib.

322

Ərəb və german mifologiyasında atlar
Qədim german və skandinav xalqlarının da atlarla
bağlı özünəməxsus mifoloji təsəvvürləri var idi. Məsələn, onların mifoloji təsəvvürlərinə görə, dünyanı, yeri və
göyü, o cümlədən, müharibə və sülhü yaradan və idarə
edən müdrik Odinin göydə Vanqalla adlı məkanı var.
Ölmüş əsgərlərin ruhu oraya yığılır. Döyüşün və qəhrəmanların taleyini o həll edir. Müdrik Odinin isə yerdəki
işlərlə bağlı xidmətçisi var. Bunlar iki qarğa və iki qurddur. Başqa və əsas xidmətçisi isə Sleypnir adlı səkkizayaqlı atdır. Göründüyü kimi, bu mifoloji dünyagörüşünün
əsasını da, bizim qeyd etdiyimiz kimi, keçmişdə atların
müharibənin taleyini həll edən aparıcı faktor olması təşkil edir.
Elə buradaca Skandinaviya mifologiyasında da atlarla bağlı süjetin və adların türklərlə bağlı olduğunu iddia etməkdən özümüzü saxlaya bilməyəcəyik. Çünki bunun üçün ciddi əsaslarımız var. Atların göydə məskun
olması və yerdəki qəhrəmanlara kömək etməsi artıq bizə
Kanq və Çapman nümunəsindən bəllidir. Altay türk tayfalarının “Altay-Buççay” dastanında qəhrəmana kömək
etmək üçün onun Qara ayğırı göyə uçur. Buççayın başına
323

gələn faciələrdə isə iki qarğanın rolu olur. Məhz qarğalar
Buççayın yurdda olmadığı xəbərini düşmənə çatdırırlar.
Deməli, nəticədə qarğalar müharibəyə xidmət etmiş
olurlar. Əlbəttə, Dağlıq Altay vilayətində atlar mövcud
olanda hələ Skandinaviyada onlar yox idi. Ona görə də
Skandinaviya mifologiyasında müharibə və sülh allahı
kimi təqdim olunan müdrik Odinin adı da elə türkcədir.
Od – odun, atəş sözündəndir. Onun məskəni isə Vanqaldır. Biz bilirik ki, “van”-“ban” elə yer, məkan deməkdir.
İrə-van, sir-van, naxçı-van. “Dədə Qorqud dastanı”nda
da bu söz “ban” kimi tələffüz edilir və evin çardağı mənasında işlədilir. Van-ban dəyişməsi isə eynən mən-bən
dəyişməsi kimi oğuz-qıpçaq ləhcələrinin xüsusiyyətlərindən irəli gəlir. Beləliklə, İrə-van, Ər-van yəni ordugah,
ərlərin məskəni, Şirvan, yəni Şor-van – qıpçaq türklərinin
bir boyu olan şor, yaxud şor (çor) tayfalarının məskənidir. “Qal” isə feildir yəni, Müqəddəs Odun, Qor-Kutun
yaşadığı, qaldığı məkandır. Göründüyü kimi, Tur Heyerdalın Skandinaviya xalqlarının əcdadlarının Azərbaycanla bağlı olması iddiası bu nümunədə də öz təsdiqini
tapır. Elə vikinqlər də eyni mənbəyə dayanır. Çünki onlar gəmiyə dəniz atı deyirdilər. Ona görə ki, vikinqlər
üçün dənizi görənədək yeganə nəqliyyat vasitəsi at idi.
Gəmi də su nəqliyyatı olduğu üçün ona da milli təfəkkürlərinə uyğun olaraq dəniz atı deyirdilər.
324

Ərəb əfsanəsinə görə isə, atları Allah özü yaradıb.
Allah Cənub küləyinə deyir… “Mən səndən sənin kimi
sürətli olan Mənim düşmənlərimi məhv edə biləcək, Mənim müqəddəslərimi (seçilmişlərimi) isə şöhrətləndirəcək bir canlı varlıq yaradıram.” Cənub küləyi dərhal itaət
göstərir və onun sıxlaşaraq at formasını alan şəklindən
canlı at yaranır. Görünür, atların küləklə, yellə müqayisə
olunması, atların yel qanadlı varlıqlar adlandırılması fikrinin alt məntiqini də elə bu əfsanədə əksini tapmış məzmun təşkil edir. Məsələ ondadır ki, bu düşüncə İslamdan
əvvəl bizim də təfəkkürümüzdə mövcud olmaqla atlarla
bağlı müqayisə və bənzətmələrimizin əsas xətlərindən
birini təşkil edir.

325

Orxon-Yenisey abidələrində atlar
Atlarla bağlı, yaxud türk tarixində atların yeri və rolu ilə bağlı ən maraqlı yazılı mənbələrdən biri də OrxonYenisey abidələridir. Hər nə qədər daş üzərində yazı
yazmaq çətin olsa da, hər nə qədər mətnləri maksimum
qısa tərtib etmək lazım gəlsə də, hər nə qədər ən vacib
məlumatları yazmaq tələb olunsa da, əcdadlarımız bu çətin şərtlər içərisində bizə atlarla bağlı məlumat verməkdə
xəsislik etməyiblər. Bu onu göstərir ki, bütün türk tarixində olduğu kimi, VI-VII əsrlərdə də at göytürklərin həyatında, hərb tarixində olduqca ciddi, bəlkə də həlledici
rollardan birini oynayırdı. Elə Orxon-Yenisey abidələrində də atlar, əsasən, döyüş səhnələri ilə bağlı epizodlarda
xatırlanır... Və adlarını daş kitabələrə döydürmək haqqı
əldə edirlər!..
… Beləliklə, türk şahzadəsi İltəris Xaqanın oğlu, Bilgə Xaqanın kiçik qardaşı Kül Tigin (şahzadə)in (685-731)
şərəfinə 731-ci ildə qoyulmuş Kül Tigin abidəsində bu cəsur türk şahzadəsinin altı tayfalı Soğdayla savaşını əks
etdirən yazıda deyilir.
“Altı tayfalı Soğdaya qarşı qoşun çəkdik, tabe etdik.
Tabğac Un Tutuk ("tutuk" hərbi rütbə bildirir H.B.) əlli
326

min qoşunla gəldi, döyüşdük… Kül Tigin (21 yaşında
olardı) piyada hücum etdi. Onu yaraqlı tutaraq eləcə də
Xaqana təqdim etdi, o qoşunu məhv etdik. İyirmi bir yaşında Çaçe səninlə döyüşdük. İlk dəfə Tadıkın Çorin Boz
atını minib hücum etdi, o at orada öldü (Ən İlgi Tadıkın
Çorin Boz atığ binib təgdi, ol at anta ölti) İkinci dəfə İşbara Yantarın boz atını minib hücum etdi, o at orada öldü.
Üçüncü dəfə Yəgin Silig bəyin yəhərli kəhər atını minib
hücum etdi. O at orada öldü” (üçüncü Yəgin Silik bəgin
Gedimlik, yəni yəhərli torik, yəni dor, doru atını binib
təgdi, ol at anta ölti) Burada bildirilir ki, Kül Tiginin yarağına, zirehinə yüzdən artıq ox dəymişdi. Beləliklə, bu
döyüşdən qalib ayrılan göytürklər sonra qırğızlara qarşı
vuruşmalı olurlar. Bu döyüşdə artıq 26 yaşı olan qəhraman Kül Tigin Bayırkunun ağ ayğırını minib hücum edir.
Döyüşdə ayğırın bud sümüyü sınır (Kül Tigin Bayırkun
ak adğırığ binib oplay təgdi ol təgdügdə Bayırkunun ak
adğırır udlıkın sıyu urtı). Buna baxmayaraq, qırğız xaqanı da məğlub edilir. Bundan başqa, müxtəlif döyüşlərdə
Kül Tigin Başğun Boz atı, Alp Salçanın Ak atı, Azmanın
ak atı və d. atlar minir. Elə buradaca maraqlı bir detala
diqqət çəkməyi də özümüzə borc bilirik. Çünki bu fakt
birbaşa bizim, azərbaycanlıların tarixi ilə bağlıdır. Kül Tigin Alp Salçanın ağ atını minib Karluku (karluklar da
türk tayfalarıdır. Bugünkü özbək xalqının etnogenezini
327

təşkil edən boylardan biridir) öldürür. Bu zaman, görünür, karlukların müttəfiqləri olduğu üçün az xalqı yağı
(düşmən) olur (Az Bodun yağı boltı). Burada bəhs edilən
azlar birbaşa bizim əcdadlarımız olan Azərbaycan türkləridir. Görünür, Göytürk imperiyası qurularkən azlar
orada qurucu ünsürlərdən biri olublar. Ancaq məlum olmayan səbəblərə görə Karluk öldürüldükdən sonra digər
qurucu həm də, dominant qurucu hesab ediləcək göytürklərlə düşmən olurlar. Ancaq bu çox çəkmir. Bu hərbisiyasi gərginliyi yaradan az eltəpəri (başçısı) Qaragöl adlandırılan yerdə öldürüldükdən sonra azlar yenidən
göytürklərə qaynayıb-qarışırlar. Baxmayaraq ki, abidədə
“az xalqı orada yox oldu.” (az bodun anta yokboltı) yazılır. Bu, mümkün olan şey deyil. Xalq necə yox ola bilər?
Müəllif burada iki şeyi nəzərdə tuta bilər: ya azlar çıxıb
getdilər, ya da onlarla qaynayıb-qarışdılar. Fikrimizcə,
ikinci versiya daha doğrudur. Çünki sonrakı mətnlərdə
azlar və onların atları yenidən xatırlanır. Ancaq başqa bir
yerdə az-larla ğuz-ların qərbə köç etdikləri də bildirilir.
Burada yenə az-lar biz, ğuz-lar isə oğuzlardır, yəni indiki
Türkiyə türkləri.
Bundan sonra Kül Tigin Azmanın Ak atı və Azın Yağız atını ("yağız" torpaq rəngi qara at) minərək bu dəfə
oğuzlarla savaşır (oğuz birlə sünüşdimiz). Onları da
328

məğlub edir. Ancaq oğuzlarla savaş bununla bitmir. Mağa kurqanında qışlayan göytürklər yazda yenidən onlara
hücum edirlər. Nədənsə bu dəfə Kül Tigini evi, ordugahı
müdafiə etmək üçün arxa cəbhədə qoyurlar (Mağa kurgan qışlap, yazına oğuzğaru su taşıkdımız. Kül Tikin
evik başlayu kıtımız. Oğuz yağı orduğ basdı. Kül Tikin
Öğsüz aralı akın binip tokuz ərin sancdı, orduğ birmədi).
Elə hücum edən oğuzlarla savaşda Öğsüz Ağ (yetim ağ)
atını minən Kül Tigin doqquz savaşçını öldürür, ancaq
ordanı vermir. Belə çıxır ki, sonradan Kül Tigin məhz bu
döyüşdə aldığı yaralardan ölür. Ya da Kül Tiginin ordugahda qalması onun yaralı olması ilə əlaqədar imiş. Buna
baxmayaraq, doqquz əri öldürə bilir.
Beləliklə, əfsanəvi türk qəhrəman olan Kül Tigin 731ci ildə vəfat edir. 732-ci il avqust ayının 27-də isə onun
şərəfinə yazılmış abidə üzərində yazı işləri tamamlanır.
Bu qəhramanın ruhu qarşısında baş əyərək qısaca olaraq
onun atlarından danışaq.
Əvvəla, qeyd etmək lazımdır ki, Orxon-Yenisey abidələrində Kül Tiginin şərəfinə ucaldılmış abidədən başqa, demək olar ki, heç bir abidədə atlar haqqında bu qədər geniş məlumat verilmir. Həmin abidələrdə atlardan
süvarilərədək ümumi olaraq danışılır. Kül Tiginin isə az
qala hər döyüşdə mindiyi atın adı verilir. Bu, azmış kimi,
atın yaralanması, yaxud elə döyüş meydanında ölməsi
329

də öz əksini tapır. At Orxon-Yenisey daş kitabələrinin
baş qəhrəmanı olan Kül Tiginlə az qala bərabərləşdirilir.
Kül Tiginin ən azı səkkiz atının adı çəkilir. Ancaq bununla belə, heç də bütün döyüşlərdə atla bağlı məlumat verilmir. Fikrimizcə, abidələrdə adı çəkilən və döyüş səhnələrinin hər birində iştirak edən atlar mütləq bir şəkildə
sahibinin, yəni Kül Tiginin qalibiyyətinə yardım etmiş
atlardır. Ona görə onların adı da qəhrəmanın adı ilə bərabər kitabəyə salınmışdır. Ancaq belə məlum olur ki, bu
atların heç də hamısı Kül Tiginin öz atları deyil. Məsələn,
Alp Salçanın Ak atı, yaxud Azın Dorık atı. Buradan belə
çıxır ki, həmin döyüşlərdə Kül Tiginin öz atları heç bir
hünər göstərə bilmədən öldürülür. Bundan sonra minilən yuxarıda adları çəkilən atlar isə hünərdə sahibinə layiq olurlar və beləliklə də adlarını əbədi kitabələrə həkk
etdirirlər!

330

Müdrik Tonyukuk azərbaycanlı idi
Başqa bir məsələ isə az-ların azərbaycanlı olmaları
ilə bağlı iddialarımızın Tonyukuk abidəsində öz təsdiqini tapmasıdır. Dörd türk xaqanı – İltəris, İnal, Kapağan
və Bilgə xaqanın vəziri olmış Tonyukuk dövlətçilik qarşısında xidmətlərinə görə daş kitabələrə adını yazdırmışdır. O, özü haqqında belə deyir: “Özüm az, yirim...” burada hərflər oxunmaz hala düşüb (kim bilir, bəlkə də
azərbaycanlılarla bağlı məlumat verildiyi üçün qəsdən
pozulub). Elə bu etiraf kifayətdir ki, daş kitabədə “az”
sözünün başqa mənada yox, elə etnik kimlik mənasında
işləndiyini dəqiqləşdirək. Ona görə də düşünürük ki, bu
məsələ tarixçilərimiz tərəfindən yaxşıca tədqiq edilməlidir. Bundan başqa, Çin əsirliyindən qaçaraq xalqını düşmənə qarşı səfərbər etmək üçün yola çıxan Tonyukuk bələdçi axtararkən deyir ki, çöllü azlardan bir adam tapdım. (çölgi az ərik bultım), az dilini yaxşı bildiyi üçün həmin azdan ordugahın yerini öyrənir. Bu zaman Tonyukuk hələ vəzir deyildi. Döyüşdə çinlilərə əsir düşmüş,
xoşbəxt təsadüf üzündən qaçıb ölkəsinə gəlmişdi. Ona
görə də ordugahın yerini bilmirdi. Belə çıxır ki, o dövrdə
azlar say etibarilə heç də azsaylı olmayıblar və Göytürk
331

imperiyasının ən müxtəlif təbəqələrində təmsil olunublar. Elə müdrik vəzir Tonyukuk də az idi. Yəni azərbaycanlı idi! Az-lar həm də Az-iya yəni Asiya qitəsinə öz adlarını verməyi bacaran qəhrəman superetnosdur! Onların vətəninə gəldikdə isə, yaşadıqları yer Bay–Tay–Qan
kimi göstərilir. Yəni tayqa meşələrinin “bay” – zəngin
yerləri. Beləliklə, Azərbaycan adının ilkin versiyası ortaya çıxır: Az-Ər–Bay–Tayqan yəni Azərbaycan. Məhz
ərəblər Azərbaycandan bəhs edərkən ona görə ölkəmizi
Az-Ər-Bay-qan adlandırıdılar!
“Az – sözü isə həm də mahir, peşəkar deməkdir. Hazırda ruslar bu sözü elə bizim türkcənin arxaik mənasında işlədirlər. Məsələn, as-pilot və s.

332

"Divanü Lüğat-it-Türk"də atlar
IX əsrdə yaradılmış və ilk türk-İslam dövləti olan
Qaraxanilər imperiyası bəşər mədəniyyəti tarixində misilsiz rol oynamışdır. Hələ yeniyetmə çağlarında, 12 yaşında islamı qəbul edən Təgin (şahzadə) Satuk Buğra xan
96 il ömür sürmüş babası Köl Bilgə Qara xanın adı ilə adlandırılan Qaraxanilər dövlətinin sərhədlərini genişləndirərək şərqdə Kəşmirə, qərbdə Xarəzmə, şimalda Balxaş
gölünə və Aral dənizinə, cənubda isə Mərvə qədər uzatmış, 3 milyon kvadrat kilometr ərazini əhatə etmişdir. Bu
geniş coğrafiyada yaşayan buddizmdən şamanizmə,
bütpərəstlikdən xristianlığa qədər ən müxtəlif dini inancın daşıyıcıları olan müxtəlif tayfa və xalqlara İslam dinini qəbul etdirmiş, möhtəşəm bir mədəni miras formalaşdırmışdır. Qaraxanilərin Səmərqənd, Buxara, Fərab (Otrar), Şaş (Daşkənd), Balasagun, Kaşğar və s. kimi dünyaca məşhur elm və mədəniyyət mərkəzləri var idi. 1008-ci
ildə anadan olduğu təxmin edilən Mahmud Kaşğari
(1008-1095) də Qaraxanilər kimi ulu bir soydan gələn, bu
xanədana mənsub olan böyük alim, nadir zəka sahibi,
mömin bir müsəlman idi. Kaşğarlı Mahmud bir sıra mötəbər üləmalara istinad edərək peyğəmbərimizin (s.) belə
333

bir hədisinə öz kitabında yer vermişdir ki, "Türk dilini
öyrənin, çünki onlar üçün uzun sürəcək hökmranlıq vardır". Daha sonra bu hədisin doğru olub-olmadığının vəbalını onu söyləyənlərin boynuna qoyaraq (görün nə qədər mömin bir insan olub!) deyir ki, əgər bu hədis doğru
isə, türk dilini öyrənmək çox vacib bir işdir. Əgər doğru
deyilsə, türk dilini öyrənməyi ağıl əmr edir. Bu fikirlərini
M.Kaşğari sırf realist nöqteyi-nəzərdən söyləməklə XI
əsrdə İslam coğrafiyasında əslində elə ərəb dili ilə bərabər türk dilinin də hakim olduğuna işarə edir. "Türk və
ərəb dillərinin atbaşı bərabər yürüdüklərini" bildirir. Ancaq tarix söylənən hədisin doğru olduğunu isbat etdi.
Təkcə osmanlılar dünyaya 630 il hökmranlıq etdilər.
Əgər ondan əvvəl Qaraxanilər, Səlcuqlular kimi imperiyaları da bura əlavə etsək, türklərin hakimiyyətinin ən
azı 1000 il sürdüyünü deyə bilərik. Doğrudan da peyğəmbərimizə istinadən deyilmiş bu fikir nə qədər də peyğəmbərcəsinə imiş!
Bir də dahi Kaşğari bildirir ki, "kitabda türklərin
dünyagörüşlərini və bilgilərini göstərmək üçün onların
şeirlərindən, qayğılı və sevincli günlərində yüksək düşüncələr ifadə edən hikmətli sözlərindən misallar verdim. Bunlar nəsillərdən-nəsillərə keçərək gəlmişdir". Bu
sitatı biz də ona görə veririk ki, atlarla bağlı "Divanü Lüğat-it-Türk"dən verəcəyimz fikir və örnəklər sadəcə XI
334

əsr türk həyatının deyil, daha qədim dövrlərə aid türk
həyatının nümunələri kimi qəbul edilsin. Çünki Kaşğarlı
Mahmud da kitabda atlarla bağlı yazdıqlarının nəsildənnəslə ötürülərək gəlib çıxdığını deyir.
Bu qısa girişi yazarkən belə biz artıq türk dili və danışıq leksikonunda atlarla bağlı bir müqayisəni verməklə
bu heyvanın dilimizdə özünüifadə zamanı bir nümunə
təşkil etdiyini söylədik. M.Kaşğari ərəb və türk dillərini
müqayisə edərkən onların atbaşı bərabər yürüdüyünü
söylədi. Fikrimizcə pis başlanğıc deyil.
Azərbaycanın bir sıra qərb rayonlarında, o cümlədən, mənim doğulduğum kənddə də (Ermənistan Respublikası Amasiya rayonu Göllü kəndi) atın balasına
kurrih deyirdilər. Doğrusu, bu sözün yad ünsür, yaxud
jarqon ifadə, bəzən isə hətta ermənicə olduğunu düşünür, ədəbi dilimizə yaraşdırmırdım. Ancaq uşaq vaxtından işlətdiyim üçün mənə doğma idi. Bu sözdən imtina
etmək mənə çətin gəlirdi… Və bir gün M.Kaşğarinin məlum kitabını oxuyarkən həmin sözə rast gəldim… Elə bil
ki, düz 30 ildir gedib görə bilmədiyim kəndimdə mənə
əziz olan bir daşla, bir ağac parçası ilə rastlaşdım! Kövrələrək bu cümləni təkrar-təkrar oxudum… "Türklər pauza
(fasilə) vermək üçün sözlərin sonuna "h" hərfi əlavə edirlər, necə ki, şahini çağırmaq üçün tah-tah, dayçanı çağırmaq üçün kurrıh-kurrıh deyirlər". Qəbrin nurla dolsun,
335

Kaşğarılı Mahmud! Daha sonra feillərdən yaranan isimlərdən danışan M.Kaşğari yazır ki, düşündükdən sonra
“anladı” mənasında işlədilən "ögə" sözü də feildən əmələ
gələn isimdir. Biz isə ağıllı atlara ögə, əkə at deyildiyini
yazmışdıq. Bu söz də 4-5 yaşından sonra oturuşmuş, yerişini-duruşunu formalaşdırmış, yersiz itaətsizliyə və şıltaqlığa son verən atlara deyilir. Fikrimizcə, özbək qardaşlarımızın “əkə” sözü də elə “ögə” sözündən törəyib
və hörmət əlaməti olaraq qarşılıqlı ünsiyyət zamanı iltifat bildirir yəni ağıllı, idraklı, başa düşən, anlayan, aqil
mənasındadır! Amma daha dəqiq izah etmək istəsək, gərək “öq” yaxud “ög” sözünün daha qədim mənasını tapaq. Məsələ ondadır ki, arxaik türkcədə anaya “öq”, ya
da “ög” deyirdilər. “Ana” sözü xeyli sonralar yarandı.
Biz bu gün “ög” kökünü sadəcə “ögey ana” birləşməsində istifadə edirik. Bir də anadan yetim qalan uşağa öksüz, yəni ögsüz, anasız deyərkən! Göründüyü kimi, burada da ög ana mənasını ifadə edir. Bir az da dərinə getsək, “ög” sözünün daha qədim olduğu başqa bir versiya
irəli sürərək bu sözün Ulu dildən gələn söz olaraq başlanğıc, ilkin mənbə, həyat verən mənasını ifadə etdiyini
iddia edə bilərik. Məsələn, ingilislər yumurtaya “eg” deyirlər... yəni həyat verən başlanğıc! Mahmud Kaşğari bildiklərini yazdıqdan sonra deyir ki, doğrusunu Allah bilir... biz də eyni fikri təqdir və təkrar edərək davam edək!
336

Mahmud Kaşğari sözlərin quruluşu haqqında yazarkən qeyd edir ki, söz ikihərfli və çoxhərfli (yeddiyə qədər) ola bilər. İkihərfli sözə misal gətirərkən ilk növbədə
“at”, sonra isə “ər” sözlərini göstərir. Deməli, belə başa
düşmək lazımdır ki, bu iki söz çox qədim (təkhecalı sözlər ən qədim sözlərdir. Dil ünsiyyət vasitəsi kimi formalaşarkən ilkin mərhələdə mürəkkəb sözlər yaratmaq və
onu ifadə etmək üçün boğazın anatomik quruluşu hələ
uyğun deyildi) olmaqla bərabər həm də XI əsrdə ən çox
işlənən sözlər olub. İsimlərdə səsartımı məsələsini izah
edən müəllif bu zaman misalı yenə də atlardan çəkir.
Qeyd edir ki, “ayğır” sözünə bəzi hallarda "h" səsi əlavə
etməklə Adhğır kimi tələffüz olunur. Məğlub olmanı,
əzilməni, xorlanmanı bildirmək üçün feillərə "k" artırıldığını bildirir… Və dərhal da yenə atlardan misal çəkir:
"Yılkı yutu (k) d- ilxı arıqladı". Bu cür "k" artırması hazırda dilimizdə işlədilir. Məsələn, arıqlayan, yaxud əzilən,
xorlanan adama filankəs yaman sınıxdı sın+ı+(k) deyirik.
Elə buradaca olduqca məşhur olan bir dağ adının etimoloji izahını verməyi lazım bilirik. Niyə birdən-birə at
mövzusundan dağ məsələsinə toxunmağımızın səbəbi
odur ki, bu dağın adı, fikrimizcə, atla bağlıdır. Uşaqlığımdan bəri göylərə baş çəkərək öz vüqarlı duruşu ilə
başı qarlı Ağrı dağını hər gün elə evimizin qabağından
337

min dəfə seyr etmişəm. Günəşli havalarda hətta Ağrı dağının zirvəsindəki bəmbəyaz qarı da açıq-aydın görmək
mümkün idi. Bu dağın adının niyə Ağrı olması haqqında
ən müxtəlif versiyalar var. Ancaq nədənsə həmişə bu izahatlar mənə uydurma gəlirdi. Çünki bu izahatların əksəriyyətinin süjeti bir-birinə bənzəməklə təqribən belə idi
ki, sevən bir gənc qızın sevgilisi Ağrı dağında borana düşüb ölür. Qız isə dağa qarğış edərək deyir ki, sənin də
saçların ağarsın, göz yaşların mənimki kimi heç qurumasın. O vaxtdan da Ağrı dağının başından qar, yamaclarından axan sular əskik olmur. Daima ağlayır, ilin bəlli
günlərində isə acı çəkən insan kimi inildəyir. Elə buna
görə də dağa Ağrı dağı adı verilir. Digər bir versiya isə
belədir ki, kiçik Ağrı dağı nə vaxtsa böyük Ağrının yanında, ona bitişik olub. Ya da ki, onun övladı olub. Sonradan onları bir-birindən ayırıb uzaqlaşdırıblar. Bu ayrılığın isə dağlara ağrı-acı verdiyi üçün biri Böyük Ağrı,
digəri isə Kiçik Ağrı adlanır. Bütün bunlar öz yerində,
ancaq, fikrimizcə, bu dağların adı bənzətmə əsasında yaradılıb və Ağrı dağı şahə qalxmış atın siluetinə bənzədiyinə görə onu Mahmud Kaşğarinin təqdim etdiyi qədim
fonetik formada Adhğır adlandırıblar. Sonralar isə
adhğır sözü Ayğır kimi tələffüz edilməyə başlayıb. Dağ
adı isə əvvəlki fonetik formasını saxlayıb. Dil inkişaf
338

edib, sürətli ifadə tərzi yaranan zaman Adhğır sözü yüngülləşdirilərək təhrifə məruz qalır və Ağrı kimi tələffüz
edilir. Bu fikrimizi gücləndirmək üçün “Dədə Qorqud
dastanı”ndan da bəzi örnək verməyimizin yerinə düşəcəyi qənaətindəyik: "İç Oğuz Dış Oğuzun asi olub Beyrəyin öldüyü boy"da Beyrək öləcəyini biləndə igidlərə vəsiyyət edərkən belə deyir:
“ …Yigitlərim, yerünüzdən uri (erkən) durun,
Ağ-boz atumun quyruğun kəsin,
Arqubelli Ala dağdan dünin (gecə, qaranlıqda) aşın,
Xəbəri Qazan xana çatdırın.“
Burada söhbətin məhz Ağrı dağından getdiyinə mənim heç bir şübhəm yoxdur. Çünki Ağrı dağ silsiləsindən
olan dağlardan biri də Ələyəz dağıdır. Həmin dağın adı
ilə bağlı olan mahal isə dağın ətəklərində yerləşdiyi üçün
Dərə Ələyəz adlandırılırdı. Bu adın ilkin etimoloji strukturu belədir. Ala+yaz+ı. Burada “ala” rəng bildirir, “yazı” isə otlaq mənasındadır. Məsələn, Qara-yazı – yazı düzü və yaxud elə Alyaska kimi tanıdığımız ərazi də Alayaz sözündəndir. Ka isə slavyan əlavəsidir. Beyrək isə
deyir ki, Arqubelli Ala dağdan keçin, yəni elə Kiçik Ağrıdan, Ələyəzdən keçin gedin, Qazana xəbər çatdırın. Arqu bel söz birləşməsi isə elə Ayğır-belli dağa işarədir yəni
339

Böyük Ağrı dağının keçidi at belinə bənzədilir. Beləliklə,
Mahmud Kaşğaridən “adhğır” sözü ilə, “Dədə Qorqud
dastanı”ndakı “Arqu” belli ifadəsi bir-biri ilə səsləşir və
ağrı dağının “adhğır” sözündən yarandığı barədə mülahizələrimizi təsdiq edir.

340

“Altay Buççay” dastanında atlar
Bu dastan şimal-şərq türklərinin dastanı olmaqla olduqca az öyrənilən və türk dünyasında çox az tanınan
dastanlarımızdandır. Ancaq çox maraqlı, bəzənsə hətta
təzadlı süjetə malik dastandır. Daxili struktur və məzmun etibarilə ən qədim dastanlarımızdan biri hesab edilə
bilər. “Altay Buççay” dastanı ilk dəfə olaraq Dağlıq Altayın (Qornıy Altayski) Koş-Ağac (Qoşa Ağac) kəndinin
sakininin dilindən 1896-cı ildə Peterburq Universitetinin
tələbəsi A.Kalaçev tərəfindən yazıya alınıb "Jivaya strana" jurnalında "Bılina ob Altay-Buççaye" adı altında çap
edilib. Dastanın məzmunu haqqında qısa məlumat verməklə atın bu dastanda əsas rol oynadığını diqqətə təqdim edəcəyik. “Altay-Buççay” dastanında da atların uçması, sahibini qoruması və qan tərləməsi haqqında olduqca maraqlı məqamlar var. Hesab edirik ki, bu dastan
mifoloji dövrlə epos dövrü arasında yaranmış yaradıcılıq
nümunəsidir. Ona görə də burada dastan sözünü şərti
olaraq qəbul etmək lazımdır.
Dastanda qeyd edilir ki, Altay Buuçay ova gedir və
arvadına deyir ki, ən tez əlli, ən gec isə altmış ildən sonra
qayıdacaq. O gələnədək odun üzərinə heyvanın qara ciyərini qoymasınlar, Qara dağa çıxmasınlar, Qara gölə
341

getməsinlər. Lakin Altay Buççayın həyat yoldaşı Altın
Tənə bu qadağalara sonuna qədər riayət etmir. Birillik
dananın qara ciyərini bişirir, Qara dağın zirvəsinə çıxır
və oradan Qara gölü görür. Qara gölə gedib orada üzən
iki ördəkdən soruşur ki, Altay Buççayı gördünüzmü?
Ördəklər isə Qara dəniz sahillərində yaşayan iki qardaş
bahadır Aranay və Çaranaydan başqa heç kəsi görmədiklərini deyirlər. Altın Tənə Aranay və Çaranaya çatacaq məktub yazır və onu ördəyin qanadına bağlayır.
Een yerdə mal kaldı,
Elen yerdə yurt kaldı,
Altay Buuçay barqannanq
Yeten yılda yedi berdi.
…Ölgöni yart!..
Kapşay bisti gelip aldın…
Çevirməsi təqribən belədir:
Sahibsiz yerdə mal qaldı,
Ərsiz yerdə yurd qaldı,
Altay Buuçay gedəndən
Ötən illər yeddiyə çatdı
…Öldü o, aydındır ki!..
Qaçaraq bizi gəlib alın…
342

Aranayla Çaranay atalarının etirazlarına baxmayaraq, ördəklərin vasitəsilə məktubu alar-almaz Altay Buççayın arvadı Altın Tənə və bacısı Altın Sırqanı almağa
gedirlər. İş elə gətirir ki, bu iki bahadırla iki gənc qadın
evdə birlikdə olanda Altay Buççay ovdan qayıdır. Bu məqamdan etibarən artıq baş rolu Buççay bahadırın Qara
ayğırı oynamağa başlayır. Ancaq əsas mövzumuz olan
atlarla bağlı məsələlərə keçməzdən əvvəl qeyd etmək istərdik ki, bu dastan qadının ərinə xəyanət etdiyi yeganə
türk dastanıdır. Üstəlik burada Buççay bahadırın həm
həyat yoldaşı, həm də bacısı ona xəyanət edərək Aranay
və Çaranayla əlbir olub onu öldürməyə cəhd edirlər.
Hətta naməlum şəraitdə burada Altay Buççayın azyaşlı
oğlu da öldürülür. Belə süjet türk dastanları üçün xarakterik deyil. Bütün dastanlarımızda qadın ocağın, ailənin
və ərin sadiq müdafiəçisidir. Bəs görəsən, “Altay Buççay” dastanında bu ənənə niyə pozulur?! Fikrimizcə, bu
düşünülmüş şəkildə dəyişdirilmiş süjetdir… Çünki sonrakı mərhələlərdə şimali-şərq türklərini assimilasiya etmək üçün onların qadınlarını ailə münasibətlərindən kənarda qoyur, bunun əvəzinə isə slavyan-rus qadınları ilə
qurulan ailələri təbliğ edirdilər. Ona görə də dastandakı
bu süjet və türk qadınının xəyanətkar olması növbəti
mərhələdə rus işğalçı siyasətinə xidmət edəcək ideoloji
vasitə olmalı idi. Doğrudan da Uraldan şərqə doğru olan
343

türk torpaqları işğal edildikdən sonra qısa müddət ərzində orada sürətli assimilasiya prosesi başladı. Fikrimizcə,
“Altay Buççay” dastanı yenidən öyrənilməli və orijinalı
bərpa edilməlidir. Yeri gəlmişkən, bənzər metoddan bizə
və digər türk xalqlarına qarşı da istifadə edilib və milli
etnik yaddaşda özünüdərk problemi yaradılıb. Hələ bu,
azmış kimi, bir milli utanc və aşağılıq kompleksi də aşılanıb. Məsələn, Qız qalası elm və astronomiya, mənəviyyat və ibadət qalası kimi tikilsə də, rus işğalından sonra
belə bir süjet uydurulub ki, bu qlada ata aşiq olduğu qızını saxlayırmış, qız da buna dözməyib özünü dənizə
atıb! Bənzər iyrənc süjetləri Dağıstan və Şimali Qafqazda
olan qəhrəmanlıq qalaları haqqında da uydurublar. İş elə
gətirib ki, mən az qala bu tarixi yerlərin hamısında olmuşam və hamısında da bələdçinin belə mənəviyyatsız uydurmalarına qulaq asmışam! Dərbənd qalasında buna
etiraz edib həqiqəti söylədikdə isə bələdçinin radikal aqressiyası ilə qarşılaşmışam. Yalnız səfərimiz rəsmi olduğuna görə polisdən yaxa qurtara bilmişəm! Ona görə də
Çar Rusiyası təkcə bizim torpaqlarımızı, Dərbəndimizi,
İrəvanımızı və başqa yerləri işğal etməyib, həm də tariximizi, mənəviyyatımızı, milli şüurumuzu işğal edib! İndi
isə qayıdaq atlara… Altay Buççay çadıra girmək istəyəndə atı ona xəbərdarlıq edir ki, evdə təhlükə var, içəri girməsin. Buççay bahadır ata acıqlanır və deyir:
344

İçinq bolzo, yin tanqma, diyit,
Sırtınq borzo, tuulak, diyit.
Menq bilbeendi, sen biler be?
Menq sespendi, sen sesper be?
Yal yamakıyın yara tarttı,
Yol soorızın yara çaptı.
Çevirməsi təqribən belədir:
İçin kinli isə, danma, deyiblər,
Sırtın (belin) qalın dəridi, deyiblər.
Mən bilmədim, sənmi bildin?
Mən sezmədim, sənmi sezdin?
Gemi dartıb ağzını yırtdı:
Üzəngi ilə böyrünü yara etdi.
Beləliklə, ata inanmaqdansa Buuçay bahadır onu
tənbeh edir və içəri daxil olur. Atın dedikləri düz çıxır.
Həyat yoldaşı və bacısının xəyanəti ona pis təsir edir,
mənəvi sarsıntı keçirir və Aranayla Çaranaya məğlub
olur, evi yağmalanır, yurdu dağılır…

345

“Altay Buççay” Axillesin arxetipidirmi?
Ancaq burada diqqət çəkən bir məqam da var. Altay
Buççayın canı onun baş barmağındadır. “İliada” qəhrəmanı Axillesin canı dabanında olduğu kimi Axilles ancaq
dabanından öldürülə biləcəyi kimi, Altay Buççay da yalnız baş barmağı kəsilərsə ölə bilər. Bədbəxtlik ondadır ki,
həyat yoldaşı və bacısı onun bu sirrini də düşmənə
veriblər. Aranayla Çaranay Buççayın baş barmağını da
kəsib özləri ilə götürürlər. Elə buradaca yuxarıda qeyd
etdiyimiz kimi yenidən yunan mifologiyası ilə türk mifologiyası arasında növbəti paraleli müşahidə edirik. Görəsən, baş barmaq və daban ölümsüzlüyü mifoloji süjeti
türklərdənmi yunanlara, yoxsa yunanlardanmı türklərə
keçib? Qanadlı atın sudan çıxması ilə bağlı süjetin türklərdən yunanlara keçdiyini iddia etmişdik. Çünki yunanlar ilk dəfə atı skiflərdə görmüşdülər. Onlar skif döyüşçülərini, bədəni at, başı isə insan başı olan qeyri-adi canlılar təsəvvür etmişdilər. Çünki skif döyüşçüləri atla bir
orqanizm kimi həmahəng, harmonik hərəkət edir, döyüş
vaxtı tək vücud olurdular. Buna görə də yunanlar skif
döyüşçülərini gördükdən sonra yunan mifologiyasında
346

kentavr obrazı yarandı. Kentavr, əslində, skif döyüşçüsünün obrazı idi. Belə olan halda qanadlı at mifoloji süjeti
də elə türklərdən yunanlara keçmiş olmalı idi. Çünki yunanlar atı türklərdən iki min il sonra tanımışdılar. Daban,
barmaq məsələsi də eyni şəkildə izah edilə bilər. Tarixin
heç bir dönəmində yunanların Uzaq Şərqə, Altaylara qədər gedib çıxan imperiya qura bilmələri ilə bağlı heç bir
məlumat yoxdur. Ancaq türklərin Şərqdən Bizansa və
Avropaya axını var. Daha dəqiq desək, türklər zamanzaman Romaya və elə Afinaya qədər də uzanan imperiyalar qurmağı bacarıblar. Deməli, Altaylarda olan "barmaq" ölümsüzlüyü türklərdən yunanlara "daban" ölümsüzlüyü şəklində keçib. O zaman iddia edə bilərik ki, Altay Buççayın "baş barmaq" mifoloji süjeti Axillesin "daban" mifoloji süjetinin arxetipidir. Yəni ondan qədimdir… İkinci mühüm bənzərlik isə odur ki, Axillesin atası
tanrıdır, ona görə də ölümsüz olmalıdır, ancaq anasının
kiçik bir səhvi onu ölümlü edir. Axillesi ölümsüzlük suyunda çimizdirərkən əlini dabanından ayırmır və müqəddəs su oraya təmas edə bilmir. Ona görə də dabandan
aldığı zərbə onu öldürə bilir. Altay Buuçay isə Tanrının
oğlu deyil, ancaq onu xilas edəcək müqəddəs su yenə
Tanrının yanındadır. Göründüyü kimi, sadə formada
qədim türklərdə olan mifoloji süjetlər yunanlara gəlib
çatdıqda bir az daha bəzək-düzəkli və zəngin olur ki, bu
347

da ellinlərin fəlsəfəyə daha çox meyilli olmaları ilə bağlıdır. Bu işi araşdırmağı mifoloqlarımıza vəzifə kimi buraxaq, mövzumuza qayıdaq…
Xəyanət nəticəsində məğlub edilən Buuçay bahadırın atını Aranay minir. Vəfalı at baş verənləri heç cür qəbul etmək istəmir, Aranayın altında qəsdən büdrəyir və
yıxılır. Belə olduqda Aranay atı buraxaraq öz atına minib
yoluna davam edir. Buuçay bahadırın Qara atı azad olan
kimi əfsanəvi Altın-Sarı ata əmr edir ki, altmış buynuzlu
marala çevrilərək karvanın qabağında qaçsın. Beləliklə,
düşmənin başı birdən-birə peyda olmuş maralı ovlamağa qarışır. Qızıl-Sarı at bu zaman qan fınxıraraq özünü
tamamilə qana boyayır. Qəflətən yağış yağmağa başlayır, onun qanı yuyularkən şiddətli tufan qopur. Aranayla
Çaranay özlərini xilas etməyə çalışarkən Altay Buuçayın
ov şahinləri onun kəsilmiş barmaqlarını və oğlunun kəsilmiş ayaqlarını düşmənin çadırından oğurlayaraq aparıb meşədə yaxşı bir yerdə gizlədir…
Hesab edirik ki, burada yenidən qısa bir xatırlatmaya ehtiyac var. Yunan mifologiyasında qanadlı at qan, su,
hava və torpaqdan yaranmışdır. Burada qan qırmızı olduğu üçün atəşi simvolizə edir. Deməli, qanadlı Peqasın
başlanğıcı tanrıçılıqda müqəddəs dörd ünsürlə bağlıdır.
Və Buuçayın Qara ayğırından başlayır. Nə qədər cəsarət348

li də olsa deyəcəyik ki, Qara Ayğır da elə Peqasın arxetipidir. Çünki irəlidə bu ayğırın da uçaraq göylər hökmdarının qızının yanına getdiyini öyrənəcəksiniz.
Qara ayğırın uçması da Qızıl-Sarı ayğırın qan, yəni
od, su, hava, torpaq ritualından sonra baş tutur. Paralellərə diqqət edin. Bu ritualdan sonra Buuçayın Qara ayğırı
göylərin xaqanı Kün Kaanın xidmətinə gedir (xatırlatma:
Peqas da Zevsin xidmətinə getmişdi). İki xalqın mifoloji
dünyagörüşündə bu qədər təsadüfi oxşarlıq ola bilməz.
Bu mifoloji süjetlər ya bir-birindən alınmadır, ya da ən
qədim qatlarda ortaq kökə malikdir (???!!!). Əslində, Kün
Kaan57 həm də real tarixi şəxsiyyətdir, çünki türklərin nəsil şəcərəsində Oğuz xanın böyük oğludur. İkinci Ay Alp
ya da Ay Kaan, üçüncü isə Yıldız Alp, ya da Yıldız Kaan.
Məsələ ondadır ki, Oğuz Kaanın digər üç oğlu olan Gök
Alp, Dağ Alp və Dengiz Alpdan fərqli olaraq, Gün, Ay
və Yıldız alpların anaları kosmik mənşəlidir, göydən nur
şəklində ağacın koğuşuna enib və bunu görən Oğuz Kaan onunla evlənib. Burada da yenə Buççayın atı ona görə
uçmalı olur ki, Tanrı övladının yanına gedir. Düşünürəm
57

Oxu: Gün xan. Gün xan “Oğuznamə”də Oğuz xanın böyük oğlunun adıdır. “Oğuznamə”yə görə, Oğuz xanın altı oğlu var: Gün xan,
Ay xan, Yıldız xan, bunların anası göydən düşən nurdan yaranan xatundur; Gök xan, Dağ xan, Dəniz xan bunların anası isə adi insandır,
Oğuz Kaanın öz əmisi qızıdır. Bu altı xanın da hərəsinin dörd oğlu olub
və 24 oğuz boyu beləliklə tamamlanıb

349

ki, bu nöqtə insanın Yer planetinə gəlmə olması yaddaşına qədər enən kulminasiyadır. Bütün dinlər Yer planetində məskunlaşdırma aparılarkən Adəmin göydən endirildiyinə inanır və elm hələ ki bunun əksini sübut edə
bilmir. Deməl,i idrakımızın üfüqləri olduqca dardır və
yalnız məhdud çərçivədə nələrisə anlaya bilirik. Az-çox
kosmoinformasiyaları isə mifologiya adlandırırıq. Halbuki mən mifologiyanı nağıl yox, bizdən əvvəlki sivilizasiyadan bizə gəlib çıxan sistemli informasiya mənbəyi kimi qəbul edirəm. Mifologiyanı bəşəriyyətin uşaqlıq dövrü adlandıranlara isə deyirəm ki, mifologiya bəşəriyyətin
uşaqlıq dövrü deyil, tam əksinə, müdriklik dövrüdür.
Çünki o dövrdən yaddaşımızda ilişib qalan məlumatlar
hazırda elmi-texniki tərəqqi vasitəsilə reallığa çevrilir.
Yenidən mövzumuza dönək...
Qara ayğır orada Kün Kaanın qızı müqəddəs Altın
Dyüstüklə (Altın Üzük) görüşməyə çalışır. İlxıya yaxınlaşan ayğırı ilxıçı tutmaq istəyir, ancaq tuta bilmir. Bu zaman Altın Üzük deyir ki, bəlkə bu atı elə Tenqri (Tanrı)
ata mənim üçün yaradıb. Əlini uzadıb ona tərəf gedir. Bu
zaman at da qıza yaxınlaşır. Altın Üzük atı minir. Qara
ayğır yalmanının və quyruğunun tükləri ilə qızı belində
möhkəm tutaraq sürətlə yerə doğru uçur. Qız gözünü

350

açanda özünü Altay Buççayın yanında görür. Ayğır xahiş edir ki, Altın Üzük Buççayı və oğlunu diriltsin. Fikirlərini qıza belə izah edir…
Yezeli yurt yemizilqen,
Yerdenq mold aydaqan,
Adı yaan Kaan ölgön,
Arqa yokto, silerdi ekeldis.
Öçgöndi komızatan,
Öçgöndi turquzatan-dep ykkam
Çevirməsi təqribən belədir:
Əzəli yurd yağmalandı,
Yerdən (örüşdən) mal aparıldı,
Adı yaman (adlı-sanlı) Kaan öldü,
Başqa arxamız yoxdu, siz qadirsiniz.
Sönəni (ocağı) yandır,
Öləni (durğuz) dirilt, – deyib yalvardı.
Bu yalvarışlardan sonra Altın Üzük Altay Buççayı və
oğlunu dirildir. Onlar Aranay və Çaranaydan qisasını
alır, xəyanətkar qadınları cəzalandırırlar. Altay Buççay
elini başına toplayaraq dövlətini bərpa edib ömür sürür.

351

Dastandan göründüyü kimi, burada da at vəfalı, xilasedicidir, sadiqdir. Buççay bahadırın ən yaxın adamları ona xəyanət edir, at isə əksinə, onu və dövlətini xilas
edir…
Mən həmişə təəccüblənirdim ki, görəsən, QuraniKərimin “Əl-Adiyyat” surəsində nəyə görə atlar üzərinə and içilir ki, insan oğlu Allahına qarşı nankordur.
Deməli, bir hikmət varmış ki, Müqəddəs Kitabda bu,
yazılıbmış!
Beləliklə, "Altay Buççay" dastanında atla bağlı fikirləri ümumiləşdirərkən aydın olur ki, digər dastanlarımızda olduğu kimi, atlar danışa, uça, sahibini qoruya bilir və s. Ancaq belə bir mülahizə də irəli sürə bilərik ki,
görünür, əslində, Kün Kaan da göydə yaşayan Tenqri ata
deyil. Mərkəzi dövləti idarə edən xanlar xanı Bayandır
xan kimi bir ulu hökmdardır. Türklərin ümumi hökmdarıdır. Altay Buççay ucqarlarda dövləti təmsil edən, amma
mərkəzi dövlətə tabe olan inzibati subyekt rəhbəridir.
Eynən Dədə Qorqud boylarında olduğu kimi, aşağıdan
yuxarıya şaquli tabelilik əsasında mərkəzi iradəyə tabe
olan türk dövlətçilik sisteminin bir nümunəsidir. Mərkəzi dövlət yardım etməklə əyalət dövlətini xilas edir. Ancaq bu prosesdə aparıcı ünsür atdır. Bu hadisə atın dövlətçilik tariximizdə nə qədər böyük rol oynadığına bir
işarədir.
352

“Manas” dastanında atlar
“Manas” dastanı qırğız xalqının yaratdığı və bu xalqın uzun əsrlər boyu yaşam mübarizəsini özündə əks etdirən dastandır. Bəzi araşdırmaçılar dastanda hələ hun
dövrünə qədər gedib çıxan rəvayətlərin olduğunu bildirirlər. Ancaq dastanın əsas süjetini qırğızlarla çinlilərin,
daha sonra isə qırğızlarla karakitayların arasında gedən
müharibələr və bu müharibələrdə Manasın qəhrəmanlıqları təşkil edir. Manasdan sonra bu milli mübarizəni
onun oğlu Səmətəy, ondan sonra isə Səmətəyin oğlu Səytək aparır. Dastan ilk dəfə məşhur türkoloq Vilhelm Radloff (1837-1918) tərəfindən qeydə alınıb. Qırğızıstanın
Toxmaq şəhəri ətrafında yaşayan Sarı Baxış boyuna mənsub bir manasçının (“Manas” dastanını əzbər bilən aşığa
manasçı deyilir) dilindən dastanın məzmunu yazıya
köçürülüb.
“Manas” dastanında da atlar qəhrəmanların əsas
yoldaşlarıdır. Manasın atlarının adları Ak-Kula və Kıl
Çeyrandır. Onun ən yaxın dostları olan qırx igidin başçısı Çalbayın Boz-Çolok adlı atı var. Kalmuk xanı Konurbayla savaşda Konurbay Manasın Kara-Ala adlı atını
süngüləyir. Manas dərhal Sarı-Ala atına minərək döyüşü
353

davam etdirir. Bu dəfə Manas Konurbaya hücum edərək
atdan salır və onun Alqara atına sahib olur. Dastanda
başqa bir maraqlı məqam ondan ibarətdir ki, savaşda və
bütün yarışlarda Manasa uduzan çinlilər at yarışdırmağı
təklif edirlər. Yarış başlar-başlamaz Yolayın Aç Buğdan
adlı atı ilə Manasın Ak-Kula adlı atı önə keçir və yarış bu
iki atın arasında davam edir. Manas atını çinlilərdən qorumaq üçün arxasınca cin əsgəri paltarı geyinmiş bir süvari salır. Çinlilər elə bilirlər ki, öndə gedən at çinlilərin
atıdır. Ona görə də atı gizlicə oxla vurmaq fikrinə düşmürlər. Yarışın sonuna yaxın Aç Buğdan çatlayaraq ölür.
Qalib Ak-Kula olur. Qalib atı meydana gətirəndə bəlli
olur ki, bu, Manasın Ak-Kulası imiş. Çinlilər at yarışında
məğlub olduqlarını qəbul etməyərək savaşmağa başlayırlar. On dörd günlük savaşdan sonra Manas qalib gəlir.
Buradan belə bir nəticə hasil olur ki, bəzən döyüşdən yayınmaq üçün at yarışdırarlarmış. Hansı bahadırın atı birinci gəlsə, o, döyüşün qalibi hesab olunarmış. Burada
çinlilər cığallıq edərək, razılaşmanı pozur, ancaq sonunda yenə də məğlub olurlar. Bu epizod bir daha təsdiq
edir ki, atlar hərb tarixinin həlledici faktoru, onun nəticələrini müəyyənləşdirən amillərdən biri olub.

354

“Alıp Manaş” dastanında atlar
“Alıp Manaş” dastanı Altay türklərinin dastanıdır.
Digər türk dastanlarında olduğu kimi, bu dastanda da
atla igidin qədəri birdir, bir-birinə bağlıdır, hətta igid ilə
at bərabər tutulur ki, Alıp Manaş düşməni olan Ak Kağanın üzərinə gedəndə atı ilə özünü bərabər tutur. Ataanasını təsəlli edərək deyir: “…Ölməyəcək at olmaz, AkBoz atı düşünməyin, ölməyəcək ər olmaz, Alıp Manaşı
düşünməyin. Mənim Manaş adımın önünə elim Alıp sözünü əlavə edib. Əgər mən Alıp Manaşamsa, bu adı doğrultmalıyam. İllərdir Altay obalarına qan udduran Ak
Kağanı öldürməliyəm…”
Alıp Manaş Baybarak bahadırın oğludur. Baybarak
bahadır Alaca atının üstündə Altay ellərinə rəhbərlik
edib. O qədər enlikürək olub ki, onun kürəyinin arxasına
ayğırla bərabər otuz madyan yerləşərmiş. Ancaq buna
baxmayaraq, belə aydın olur ki, Baybarak Alıp adına layiq görülməyib, sadəcə bahadır ola bilib. Manaş isə Alıp
adına layiq görülüb. Ancaq vicdanı rahat deyil, o, bu adı
doğrultmalıdır. Fikrimizcə, ordu-xalq hərbi-sosial sistemində bahadır polkovnik, Alp, yaxud Altay türklərinin
355

tələffüzü ilə Alıp general rütbəsi hesab edilə bilər. Manaşı Ak Kağanla döyüşə aparan səbəblərdən biri də onun
qızı Nazlı Xatundur. Ak Kağan qızını heç kəsə vermir,
onu istəməyə gələnləri isə bir bəhanə ilə öldürür. Nəhayət, Alıp Manaş Ak-Boz atına minib, sarı ipək paltarını
geyinib, yaba kimi qılıncını qurşanıb, şimşək kimi dağlarda çaxaraq Ak Kağanın üstünə gedir. Ak-Boz atın macəraları bununla başlayır… Ak Kağanın torpaqlarında
xeyli çapdıqdan sonra Ak-Boz at birdən dayanır və irəliyə doğru bircə addım da atmır. Alıp Manaş nə edirsə, at
yerindən tərpənmir, nəhayət dilə gəlib deyir ki, buradan
o yana onları təhlükə gözləyir, irəli getsə, Alıp Manaşı
öldürəcəklər. Alıp Manaş hirslənərək atın yüyənini elə
çəkir ki, onun ağzı cırılır, doqquz öküzün dərisindən toxunmuş qamçısı ilə atı elə döyür ki, onun gönü parçalanıb sümükləri görünür. Bundan sonra Manaş yorulub
yatır. Ak-Boz sahibindən inciyib bir at tükünə çevrilir.
Bir bulud kimi yuxarı yüksəlməyə başlayır, ancaq sahibinin gələcək taleyinə ağlayaraq gözlərindən bulud kimi
yaş tökür, nəhayət, Çoban ulduzu (əslində isə Çolpan ulduzu, yəni Mars, çünki gün batandan sonra ilk olaraq
göy üzündə Mars görünür. Biz də ilk dəfə banlayan xoruza çolpa deyirik... yəni burada da bir ilk var. Beləliklə,
ilki ifadə edən “çolpan” sözü “çolpa” şəklində dilimizdə
lokallaşıb), ya da Çolpan ulduzuna çevrilərək göy üzünə
356

yerləşir və sahibini oradan müşahidə edir. Ak Kağanın
çobanları torpaqlarına yad bir igidin gəldiyini xəbər verirlər. Ak Kağan Ak-Çal atını minərək igidləri ilə Ak Kırdakı mal yatağına gəlir. Nə qədər ox atırlar, Alıp Manaşa
batmır, mizraq da ona kar eləmir, axırda böyük bir quyu
qazıb, Manaşın əllərini zəncirlə bağlayıb həmin quyuya
atırlar. Manaş yuxudan doqquz ay sonra ayılır və özünü
quyuda görür. Buraya gəldiyinə və atına qulaq asmadığına görə peşman olur. Manaşın gəlmədiyini görən Gümük Xatun onun dalınca Manaşın ən yaxın dostu Ak Köbönü göndərir. Ak Köbön isə pisniyyətli imiş. Manaşın
quyuya salındığını görür və onu oradaca qoyaraq obaya
gəlib Manaşın da, Ak-Boz atın da öldüyünü bildirir.
Onun malına və xatununa sahib çıxmaq istəyir (“Dədə
Qorqud dastanı”nda Bamsı Beyrək boyunu xatırla. Buradakı Yalıncık Ak Köböndür). Bunu göydən müşahidə
edən vəfalı Ak-Boz atın yenə ürəyi durmur. Sahibinə yardım etmək qərarına gəlir. Yenidən at tükünə çevrilərək
yerə enir. Gəlib quyunun başında sahibini səsləyir. Alıp
Manaş buna çox sevinir. At quyruğunu quyuya sallayır
ki, sahibi onun quyruğundan tutsun, quyudan çıxsın. Lakin Manaş o qədər ağır imiş ki, atın quyruğu qopur. AkBoz at yenidən göyə qalxır, sahibini xilas etmək barədə
düşünür. Bir də görür ki, Altay dağlarının ətəklərində
böyük bir Küknar ağacı var. Bu ağac o qədər böyük imiş
357

ki, kölgəsində yetmiş ilxı dincəlirmiş. Ağac həm də müqəddəs imiş. Çətinliyə düçar olanlar onun altında yatar,
gördükləri yuxularla dərdlərinə çarə taparlarmış. AkBoz at oraya enir və küknarın kölgəsində yatır. Yuxuda
ona deyirlər ki, Kular Bay Kağanın ölkəsində üç göl var.
Ortadakı gölün içində at başı boyda ağ köpük var. Əgər
onu aparıb Manaşa verə bilsən, xilas edə bilərsən. AkBoz at köpüyü oğurlayır, köpükdən içən kimi həm özünün quyruğu və yaraları sağalır, həm də Alıp Manaşa köpük güc verir (Burada isə “Koroğlu” dastanını xatırla.
Rövşən ağ köpüklü sudan içərək yenilməz olur, lakin Alı
kişi çatdırıb içə bilmədiyi üçün kor qalır). O, bütün düşmənlərini məğlub edərək öz yurduna qayıdır, xoşbəxt
bir ömür sürür.
Göründüyü kimi, bu dastanda sahibinin zülmünə
baxmayaraq, at vəfalı çıxır. Ancaq dastanda hamımızın
yaxşı bildiyi “Koroğlu” dastanı ilə müəyyən paralellər
var. “Alıp Manaş” dastanı ilə “Koroğlu” dastanı arasında
təqribən 1000 illik vaxt və minlərlə kilometr coğrafi fərq
olmasına baxmayaraq, Çamlı bel, yəni Şamlı bel, şam
ağacı bitmiş dağ beli ilə böyük küknar ağacı eyniyyəti,
yaxud Alı kişinin gözlərini açmalı olan köpüklü suyu
Koroğlunun içərək güclənməsi ilə yenə də köpüklü suyu
içərək güclənən Alıp Manaş eyniyyəti, əlbəttə, vahid mifoloji kökdən qaynaqlanan bir süjetdir. Yalnız XVIII əsr
358

dastan yaradıcılığı bir xeyli eqoistdir. Köpüklü sudan Alı
kişiyə pay verilmir. Onun gözləri kor qalır. VI-VII əsrlər
dastan yaradıcılığı daha humanistdir. Həm atı sağaldır,
həm də igidi xilas edir. Bizcə, əslində, burada da atla insanın müqayisəsində ata üstünlük verilir. “Alıp Manaş”
dastanında köpüyü əldə edən atdır, o, daha ədalətlidir,
həm özü köpükdən içir, həm də sahibinə verir. “Koroğlu”
dastanında isə köpüyü əldə edən insandır. Birinci özü
içir, atasına vermək üçün köpük almaq istəyəndə artıq
sehrli köpük qurtarmış olur. Deməli, mifoloji dünyagörüşümüzdə atlar olduqca üstün varlıq kimi mənimsənilib. At sədaqətlidir, vəfalıdır, ədalətlidir, humanistdir…
Bəzən bu keyfiyyətlərin hamısını bir insanda tapmaq
çətin olur…
İndi isə bəlkə mövzumuza bir o qədər aid olmasa belə, küknar (şam) ağacı və onun mifoloji dünyagörüşümüzdə yeri haqqında danışacağıq. Beləliklə, Milad bayramında yolka (küknar) ağacı bəzədilməsi ənənəsinin
necə yarandığını da aydınlaşdırmağa çalışacağıq. Və…
bəlli olacaq ki, milad (doğuş) və küknar identikliyi mənşə etibarilə qədim türklərə aid imiş.

359

Qədim türklərdə küknar (şam) inancı
Bildiyimiz kimi, yanvar ayının 1-də yeni ilə keçid kimi qeyd etdiyimiz miladi təqvim İsa peyğəmbərin doğuluşunu simvolizə edir və bu doğuluş şərti olaraq insanlığın, bəşəriyyətin yeni tarixini müəyyənləşdirir. Bu, xristian dini inancından irəli gələn sistemli dini-ideoloji baxışdır. Amma tarixi mənbələrdə hələ İsanın doğuluşuna
qədər, yəni milada qədər olan dövrdə biz bu doğuluşu
simvolizə edən və doğuluş zamanı şam ağacının müqəddəs ağac kimi iştirakını göstərən, eyni zamanda, Şaxta
baba obrazı ilə identifikasiya oluna biləcək bir obrazın
mövcudluğunu qədim türk xalqlarının, əsasən uyğur
xalqının tarixində görürük. Bu tarixin kifayət qədər qədim olduğunu nəzərə alsaq, o zaman milad mədəniyyətini, şam ağacını və Şaxta baba obrazını qədim hun-uyğur ənənələri ilə izah edə bilərik. Fransız tarixçisi Jan Pol
Ru yazır ki, türklərdə müxtəlif müqəddəs heyvanlar və
bitkilər var idi. Müqəddəs bitkilərin arasında o, şam ağacını da göstərir və qeyd edir ki, qədim türk mifologiyasına görə, Qaraqorum dağlarından aşağı - ovalığa doğru
iki çay axırdı. Onlardan biri Tola çayı, digəri isə Selenqa
360

çayı idi. Bu iki çayın arasında Kamançı, yəni Şamançı adlanan bir yer vardı. Burada iki ağac bitmişdi. Bu ağaclardan biri "küsük" adlandırılan şam ağacı idi, digəri isə
küknar ağacı idi.
Hun-uyğur mifoloji təsəvvürünə görə, günlərin bir
günü bu ağaclar arasında olan təpəciyə göydən bir nur
düşdü və bir müddət otuz insanın əhatə edəcəyi yer qədər olan əraziyə hər gecə, hər gün bu nur düşməkdə davam etdi. Uyğur xalqı bunu müşahidə edirdi. Bir gün isə
eynilə insanın doğuluşu kimi, bu təpədən 5 qapı açıldı.
Bu beş qapının arxasında 5 uşaq var idi. Külək dəyən kimi bu uşaqlar böyüdülər, çox keçmədən danışmağa başladılar. Uyğurların əcdadları bu uşaqların dünyaya gəlməsini bir doğuluş günü kimi qeyd etdilər və onları müqəddəs hesab edərək özlərinə başçı seçdilər. Uşaqlar danışan kimi onlardan valideynlərinin kim olduğunu soruşdular. Onlar valideynləri kimi şam və küknar ağaclarını göstərdilər. Bu uşaqlar valideynlərinə itaət edərkən bu ağaclar da onlara xeyir-dua verdilər və əbədi həyat arzuladılar. Uyğur xalqının öndə gedənləri, ağsaqqallar həmin uşaqlara Sonqur təkin, Kotur təkin, Tükel
təkin, Or təkin və Buku təkin adlarını qoydular. Bunların
içərisində ən zirək, cəsur və iti zəkalı olduğu üçün Buku
təkini özlərinə başçı seçdilər.
361

Göründüyü kimi, xristian miladından, yəni İsa miladından öncə Buku təkin miladı var və o, şam və küknar
ağaclarından doğulub. Onun doğulduğu yerə Kamançı,
yaxud Şamançı deyilir. Bildiyimiz kimi, qədim şaman
fəlsəfəsində və tanrıçılıq inancında şamanlar şam ağacını
əbədi həyatın simvolu kimi qəbul edirdilər. Çünki şam
ağacı qışda və yazda da yaşıl qalır, ölmür. Şamanlar xüsusi meditasiya vasitəsilə Tanrı ilə əlaqəyə girmə prosesində həm yüksək dağ zirvələrindən, həm də şam ağacından isfadə edirdilər. Nəzərə alaq ki, şam ağacı oxvari
şəkildə göyə yüksəlir və onlar bu oxvari formadan meditasiya prosesində informasiya ötürücüsü və qəbuledicisi
kimi istifadə edirdilər. Yəni şam ağacının xüsusi oxvari
formasından Tanrıya, göyə informasiya ötürmək üçün
istifadə edirdilər. Üstəlik Şaxta babanın geyimi şimal geyimidir. Başında şişpapaq qıpçaqların şiş papağı, əynində isə xüsusi qolpaqlı kürk var. Bu tipik şaman geyimidir. Xristianlıq Yaxın Şərqdə yarandığı üçün orada kürk
geyinmirdilər. Heç papaq da qoymurdular. Deməli, bu
adət şimal adətidir.
Bunları nəzərə alsaq və tarixi hadisələri müqayisə etsək görərik ki, bu dövrü araşdıran tarixçilər əfsanəvi Buku, yaxud Buğu xaqanı Alp Ər Tunqa, yəni Əfrasiyabla
eyniləşdirirlər. Əfrasiyabın tarixi şəxsiyyət olduğunu və
362

eradan əvvəl VIII-VII əsrlərdə yaşadığını da bilirik. Heredot yazır ki, e.ə. VIII əsrdə bütün türklər saqların
hökmdarı Alp Ər Tunqanın rəhbərliyi altında bir yerdə
yaşayırdılar.
Belə olan halda artıq mifoloji təsəvvür tarixiləşir və
əfsanə olmaqdan çıxır. Deməli, küknar, şaman və milad
üçlüyü, yəni, Şaxta baba, şam ağacı və milad triadası İsa
miladından ən azı 800 il əvvələ gedir. Ona görə də hesab
edirik ki, yeni ili, yəni bu doğuluşu müşayiət edən şam
ağacı və şaxta baba əslində şaman, Buku xan və şam ağacıdır ki, burada şam əbədiyaşarlıq simvoludur. Hətta son
dövrlərə qədər Azərbaycanın bəzi kəndlərində, məsələn,
bizim yaşadığımız qərb bölgəsindəki bəzi kəndlərdə
dünyasını dəyişən insanın nəşinin qolunun altına kiçik
şam ağacı qoyardılar. Görünür, burada mistik bir inanc
var idi ki, şam ağacı insanın ölümündən sonrakı həyatını
təmin edəcək. Bu şamançılıq fəlsəfəsinin, yaxud tanrıçılıq dininin günümüzə qədər yaşamasının bir sübutudur.
Bəs necə olub ki, qədim türk mifologiyasından yaranan bu milad-doğuş triadası, yəni şaman, şam ağacı və
milad fəlsəfəsi xristianlığa keçib? Bildiyimiz kimi, qədim
hunlar tanrıçılığa sitayiş edir və şamanizmin bütün ənənələrinə riayət edirdilər. Necə ki, onlar Şərqi Sibirdən
Avropaya qədər gəldikləri bütün ərazilərdə monastırlar
tikirdilər və bu monastırları Manas dağındakı şamanın
363

ibadət etdiyi zirvəyə bənzədirdilər. Yeri gəlmişkən, "manastır" sözü də buradan yaranıb. Yəni Manasdakı baş şamanın ibadət yerinə bənzər ibadət yerləri tikirdilər, çünki Manas dağına, daha doğrusu, Tanrı (çin dilində TyanŞan) dağında olan Manas zirvəsinə qayıtmaq uzun vaxt
apardığı üçün şamanlar Tanrıya ibadətlərini simvolik
olaraq Manas dağını və oradakı zirvəni xatırladan süni
yaradılmış dağda həyata keçirirdilər. Manasçı, Manasa
gedib-gələn, yəni Manasdar (manastır) termini də buradan əmələ gəlmişdir. Burada "dar", "dər" sözdüzəldici şəkilçidir. Məsələn, ev-evdar, mal-maldar, manas – manasdar və s.
Hunlar milad ənənələrini də yəni Buku xaqanın doğuluşu, şam və şaman üçlüyü fəlsəfəsini də özləri ilə Avropaya gətirdilər. 451-ci ildə Milanı zəbt edən Atilla qısa
müddətdən sonra Romanı mühasirəyə alır. Roma artıq
məğlub olacağını başa düşən zaman Roma papası II Leo
əlində tutduğu ağ bayraqla qaladan bayıra çıxır, Atillanın bütün şərtlərinə razı olacağını bildirir və ondan xahiş
edir ki, Romaya girməsin. Bu zaman Atillanın qoyduğu
6 şərtdən biri də ondan ibarət idi ki, siz bizim kimi ibadət
edəcəksiniz. Beləliklə, romalılar o vaxta qədər əslində yəhudilərin, yəni musəvilərin ibadətlərini imitasiya edən
xristian ibadətindən imtina edərək məhz tanrıçılıq ibadə364

tini və bu proses zamanı onların geyindiyi geyimi və tanrıçılığın simvolu olan, habelə müqəddəs Georgi xaçı kimi
tanıdığımız və o dövrdə Atillanın bayrağı üzərində olan,
odu, suyu, hava və torpağı simvolizə edən müqəddəs
dörd üçbucağı Georgi xaçı kimi mənimsəyirlər. Elə dini
öyrənmək üçün tikdikləri məntəqələri də hunların Manas-darına bənzədirlər. Beləliklə, hazırda xristianlıqda
tanıdığımız monastırlar meydana gəlir. Əslində, Georgi
xaçı kimi tanıdığımız fiqur xaç deyil, tanrıçılığın dörd
müqəddəs ünsürünün ən bərk həndəsi fiquru olan dörd
üçbucaqda birləşməsidir.
Bu prosesdə avropalılar doğuluşu da türk mifoloji
tarixinə uyğun olaraq şaman, şam ağacı və milad üçlüyü
kimi qəbul edirlər. Sadəcə onlar Hun imperiyasının süqutundan sonrakı dövrlərdə miladı artıq Buku xanın, yəni türklərin əfsanəvi əcdadının doğuluşu kimi deyil, İsa
peyğəmbərin miladı kimi qeyd etməyə başladılar.
Ona görə də Şaxta babanın geyiminə nəzər salsaq görərik ki, şaman geyimidir, şam ağacı da, Qərb müəlliflərinin də qəbul etdiyi kimi, türklərin müqəddəs bitkisidir
və Buku xaqanın doğuluşu da şam və küknar ağaclarından başlayır. Belə olan halda biz tamamilə əminliklə deyə bilərik ki, Şaxta baba da bizimdir, şam ağacı inancı da
bizimdir, doğuş isə İsanın deyil, ulu əcdadımız, əfsanəvi
365

liderimiz, tarixi şəxsiyyət Alp Ər Tunqa ilə eyniləşdirilən, tarixi şəxsiyyət kimi qəbul edə biləcəyimiz Buku xaqanın doğuluşudur.
Bunun hansı tarixdə qeyd olunması isə əhəmiyyətli
deyil. Bu doğuluşu istər yanvar ayında, istərsə də mart
ayında qeyd etmək və şərti olaraq təqvimi dəyişmək olar.
Ona görə də Şaxta baba da, şam ağacı da, şaman da bizə
doğmadır. Bunlar bizim unudulmuş milli tariximizdir,
adət-ənənəmizdir, şərəfli keçmişimizdir.

366

“Yedigey” dastanında atlar
“Yedigey” dastanı tatar türklərinin dastanıdır. Bu
dastanın da əsas məzmununu Qızıl Orda hökmdarı Toxtamış xanın zülmünə qarşı Yedigey bahadırın mübarizəsi və bu mübarizədə baş rolda yenə qəhrəmanla bərabər
atların oynadığı rol təşkil edir. Yedigey Toxtamışın ov
quşlarının bəsləyicisi olan Kutlu Kayanın oğludur. Kutlu
Kaya çox gözəl ov quşları yetişdirir. Bunların ən yaxşısı
isə Töklü Ayak (tüklü ayaq) adlı ov quşudur. Atmaca
cinsindəndir. Atmaca bizim laçın kimi tanıdığımız yırtıcı
quş növüdür. Kutlu Kaya Toxtamışın xidmətində olmasına baxmayaraq, onu sevmir, çünki Toxtamış tatar xalqına zülm edir, olduqca qəddar və zalımdır. Ona görə də
Töklü Ayağın yumurtalarını Səmərqəndə Əmir Teymura
göndərir. Bir gün Toxtamış sevimli atmacasının balalarını görmək istədiyini bildirir. Kutlu Kaya ona iki laçın
balası aparır. Ancaq Toxtamış xan bunların Töklü Ayağın deyil, sadəcə çöllərdə xırda gəmiricilərlə bəslənən adi
quş balaları olduğunu bildirir. Görünür, artıq onda yumurtaların "Şah Timir"ə (dastanda belə yazılır) göndərildiyi ilə bağlı məlumat var imiş. Toxtamış bunun səbəbini
soruşduqda Kutlu Kaya qorxmadan Toxtamışın tatarlara
367

etdiyi bütün cinayətləri onun üzünə oxuyur və beləcə
qətlinə fərman alır. Toxtamış bu insanın nəslinin yer
üzündən silinməsini əmr edir. Lakin son anda qardaşı
Cantemir onun yeganə oğlunu xilas edir. Onun əvəzində
isə öz oğlu Kobayıl qətlə yetirilir. Yedigey isə elə Kobayıl
adı ilə böyüyür, güclü bir pəhləvana çevrilir. Toxtamışın
sarayına girə bilir və Qızıl Ordanı yenidən güclü dövlətə
çevirir və Toxtamışdan qisas almaq üçün münasib vaxtı
gözləyir. Ancaq Toxtamış bu gəncdən şübhələnir və sonda onun kimliyini öyrənir. Yedigeyə qəsd təşkil olunur,
ancaq burada yenə at xilasedici rol oynayır. Yedigey saraydan çıxar-çıxmaz vəfalı atı Tim Çuvarı orda görür.
(çuvar əslində, çubar kimi də tələffüz edilir. Çil-çil ata qədimdə çubar at deyrdilər. İndi Rusiyada yaşayan bütün
Çubarovlar tatar zadəganlarının törəmələridir). At onu
xilas edir və Səmərqəndə, Şah Timirin sarayına doğru üz
tuturlar. Yedigey yolda təsadüfən öyrənir ki, Teymurun
qızı Ak Biləyi Alp Kara Təgin qaçıraraq zorla özünə arvad edib. Yedigey Ak Biləyi azad edir, ona sevdalanır,
qızı Səmərqəndə atasına gətirir. Teymur Yedigeyin kim
olduğunu soruşur və onun Kutlu Kayanın oğlu olduğunu öyrənincə çox şad olur. Ak Biləyi Yedigeylə evləndirir. Sonra Yedigey Toxtamışa qarşı mübarizəsini davam
etdirir. Ondan bu savaşa son qoymasını və Səmərqənddə
yaşamasını istəyənlərə isə deyir ki, "at doyduğu yerdə, ər
368

doğduğu yerdə yaşar". Sonda Toxtamışın sərkərdəsi Barın Mirzə tərəfindən öldürülür. Lakin onun mübarizəsi
sayəsində Qızıl Orda dövləti dağılır.
Göründüyü kimi, bu dastanda da at qəhrəmanın ən
yaxın dostudur. Eyni zamanda, bir çox həyat prinsipləri
də atla müqayisə edilərək müəyyənləşdirilir. At doyduğu yerdə, ər isə doğulduğu yerdə yaşayar fəlsəfəsi kimi.

369

“Qırx qız” dastanında atlar
“Qırx qız” dastanı qaraqalpaq türklərinin dastanıdır.
Bu dastanın qəhrəmanı Qaraqalpaq xanının qızı Gülayımdır. Gülayım gözəl olduğu üçün 15-nə çatar-çatmaz
ona çoxlu sayda elçilər gəlməyə başlayır. O isə bundan
bezərək atasından xahiş edir ki, başındakı 40 qızla Meyvəli adasında yaşamağa izin versin. Gülayım Meyvəlini
qala halına gətirir, hər gün rəfiqələri ilə oğlaq tartış (artıq
oxucumuza gökbörü oyunu kimi tanışdır, qaraqalpaqlar gökbörü oyununa oğlaq tartış deyirlər) oyunu
oynayır əsgəri təlim keçir. Bu işdə əsas qəhrəmanlar
həm də atlardır.
Günlərin bir günü Gülayımın Aktamkər adlı atı birdən-birə huysuzluq edir. Səbəbini öyrənəndə isə bəlli
olur ki, Kalmık xanı Surtayşa qaraqalpaqlara hücum
edib, torpaqlarını alıb və Gülayımla da evlənmək istəyir.
Qızlar bunu öyrəndikdən sonra at rahatlanır və əvvəlki
vəziyyətinə qayıdır. Göründüyü kimi, digər dastanlarımızda olduğu kimi, burada da at təhlükəni sahibindən
əvvəl hiss edərək onu xəbərdar edir. Doğrudan da Surtayşa hücum edərək qaraqalpaq elini yağmalayır. Güla370

yımın altı qardaşı da, atası da öldürülür. Yalnız Otbasqan adlı bir qaraqalpaq igidi kalmıklarla vuruşur, sonda
o da yorularaq əsir düşür. Bundan sonra Gülayım karvanla satılmağa göndərilən qaraqalpaqları azad edir.
Dərbənd qalası yaxınlığında kalmıklarla 11 gün döyüşür,
5 rəfiqəsi öldürülür, kalmıklar qaçaraq qalada gizlənirlər. Bu sıralarda Xarəzm ölkəsindən Nadir şahın (?! Bu,
əslində, bizim Ovşarlar imperiyasının qurucusu Nadir
şah Avşardır. Kiçik xəta isə ondan ibarətdir ki, Nadir şah
Xorasan bəylərinin nəslindən idi və İran – Türkmənistan
sərhədində, indiki Məşhədə yaxın bir yerdə doğulmuşdu. Dastanda Xorasan tarixi bilgisizlikdən Xarəzm kimi
səsləndirilir) bəylərindən Aslan adlı bir bəy Tulpar adlı
atının üstündə qızlarla qarşılaşır. O da Gülayımın gizli
pərəstişkarlarından biri idi. Gülayımla birləşib Kaşal qalasına hücum edərək Surtayşanı məğlub edir, həm kalmık xalqını onun zülmündən qurtarır, həm də qaraqalpaq xalqını azad edirlər. Sonra isə Meyvəlidə toy edərək
Gülayımla evlənir və əmin-amanlıq içində yaşayırlar.
Qaraqalpaq xalqı da nə Gülayımla Aslanı, nə də onların
atları Aktamkərlə Tulparı unutmur, adlarına “Gözəl Gülayım” dastanını yaradırlar.

371

“Altın Arığ” dastanında atlar
“Altın Arığ” dastanı xakas türklərinin dastanıdır.
Dastanın məzmunu belə deməyə əsas verir ki, hadisələr
mifologiya dövrü ilə epos dövrü arasında baş verir. Bu
isə dastanın ən qədim türk dastanlarından biri olduğunu
söyləməyə əsas verir. Əslində, bu dastanda bir neçə qat,
yəni dövr var. Məsələn, mifologiya dövrünə aid etdiyimiz mərhələdə atlar hələ yoxdur. Xaqanı qoruyacaq at və
mələk daşqabartma şəklində Altay dağlarında mövcuddur. Lakin hələ Tanrı onlara ruh verərək canlı hala gətirməyib. Bu, gələcək xaqan böyüyəndə baş verəcək. Hələliksə o, uşaqdır və dayələr tərəfindən böyüdülür. Ancaq
dayələrin atları var. Bax burada biz dövrlərin qarışdığını,
yəni dastandakı qatları müşahidə edirik. Atlar yenə də
həlledici varlıqlardır. Onlar qəhrəmanın və xalqın həyatında böyük rol oynayacaqlar… Beləliklə, Altay dağlarının ətəklərində hökm sürmüş, xalqını yaxşı idarə etmiş
Alp xanla onun həyat yoldaşı Ak Ölen Arığ dünyasını
dəyişib. Öksüz və yetim qalmış, yəni atadan və anadan
yetim qalmış Çibetey xan uşaqdır. Oba xalqı onu böyütmək üçün iki bacı olan Piçen Arığ ilə İçen Arığı dayə se372

çib. Lakin İçen Arığ həddindən çox eqoist və pis niyyətlidir. Gələcəkdə bu uşağın xan olacağını qəbul etmək istəmir. Özu xan olmaq fikrinə düşür. Təsadüfən atası Sayzandan öyrənir ki, Kirin dağının zirvəsindəki altıbaşlı Ak
kayanın içindəki gizli mağarada bu vaxta qədər Alp xanın qoruyucusu olmuş Huy İnəydən (Huy İnək obrazı bizim dastanlarımızdakı Hal anası obrazı ilə eyniləşdirilə
bilər. Lakin bizim dastanlarda Hal anası əksər hallarda
mənfi, Huy isə əsas etibarilə müsbət obraz kimi çıxış
edir) daha güclü bir qız və yanında da Ak-Boz at var. Ancaq onlar qaya şəklindədirlər. Lap elə bu günlərdə Tenqri onlara ruh verəcək və onlar qayadan qoparaq canlanacaq, Alp xanın obasını və Çibeteyi qoruyacaqlar. Dayə
İçen Arığ bunu öyrənər-öyrənməz əlinə toppuz alaraq
hələ canlanmamış atı və qoruyucu mələyini dağıtmaq
üçün bacısı ilə bərəbər həmin dağa üz tutur. Dağa çatanda Huy İnəyin səsini yamsılayaraq mahnı oxumağa başlayır. Bu zaman dağın bir yerindən qapı açılır və onlar
mağaraya daxil olurlar. Doğrudan da Ak-Boz at bütün
möhtəşəmliyi ilə burada dururmuş. Onun yalmanı və
dırnaqları qızıldan, yəhəri daşdan, boyu doqquz qulac
imiş (Qeyd etmək lazımdır ki, Sasani hökmdarı Xosrov
Pərvizin də madyanı mağarada olan ayğır heykəlindən
döllənmiş və məşhur Şəbdüz və Gülgün adlı atları dünyaya gətirmişdi. Deməli, mağara və əfsanəvi qoruyucu at
373

süjeti farslara türklərdən keçib. Elə farslar da atları təqribən yunanlarla eyni vaxtda, yəni türklərdən min il sonra
tanıyıblar. Xosrov Şirinə aşiq olduqdan sonra əfsanəvi
Gülgün atını ona hədiyyə edir). Bu əfsanəvi atın tayı bərabəri yoxmuş. Ondan bir az irəlidə də qoruyucu mələk
Altın Arığ daş heykəl halında dayanıbmış. Bu qız uzun
boylu, incə belli, baxanın gözünü qamaşdıracaq vücuda
və gözəlliyə sahibmiş. Əynində düyməli zirehi, saçının
altmış hörüyü arxasında, əlli hörüyü isə çiyinlərinə yayılıbmış. Piçen Arığ toppuzla əvvəl qıza hücum edir, lakin
qayadan heç bir parça da qopara bilmir, sonra ata hücum
edir. Yenə də bir nəticə ala bilmir. Bu zaman Ak qayanın
uğultusunu eşidən İçenin atası mağaraya qalxır. Qoruyucu mələyin ayılan kimi qızlarını cəzalandıracağından
qorxaraq əvvəl mələyə üç dəfə “öləcəksən” deyib, sonra
qılıncla onun başını vurur. Heykəlin başı bədənindən ayrılır. Sonra eyni şəkildə atın boynunu bədənindən ayırır.
Piçen obaya gələrək Çibeteyi də mağaraya aparıb orada
öldürür və özünü xan elan edir. Çox qəddar və zalım bir
xan olur. Bir gün həyətdə durarkən göydə uçan iki quzğunun söhbətinə şahid olur. Qara quzğun yoldaşı Ala
quzğuna gördüklərini danışırmış. Piçen Arığ sehrli səsi
ilə mahnı oxuyur və quzğunları yerə endirir. Onları tutub çadıra aparır, cəza verərək soruşur ki, siz uçaraq hər
374

şeyi görürsünüz. Deyin görüm mən kiminlə evlənəcəyəm. Qara quzğun da deyir ki, Sarı dağın ətəyində, Sarı
gölün yanında Alp Sağday var, çox güclü, amma çox da
çirkin bir bahadırdır. Sən onunla evlənəcəksən. Belə olduqda Piçen Arığ Ala quzğunu əsir saxlayıb Qara quzğundan Alp Sağdaya xəbər göndərərək onu yanına çağırır. Alp Sağday gəlir və bir qədər tərəddüddən sonra Piçen Arığla evlənir. Lakin deyir ki, alplar öz yurdlarında
yaşayarlar. Sən obanı da götür gedək Sarı irmağın yanında, mənim yurdumda yaşayaq. Obada buna etiraz edənləri qılıncdan keçirirlər və Ak irmağın yanındakı ata yurdu boş qalır. Bu sıralarda boz qurd şəklinə düşmüş Huy
İnək başqa obaları yoxlayaraq qayıdırmış. Bir də görür ki,
oba yerində yoxdur. Sürətlə gedərək köçə çatır, işin nə
yerdə olduğunu öyrənir. Mağaraya qayıdaraq Ak-Boz atı,
Altın Arığı və Çibeteyi dirildir. Oğlu Hulatayı da Qara
Kula atı ilə Çibeteyə yoldaş edir ki, obamı xilas etsinlər.
Göründüyü kimi, burada da qəhrəmanlarla bərabər
atlar da xilaskar rolundadır. Bu prosesdə atlarla bağlı bir
sıra maraqlı məsələlər ortalığa çıxır. Altın Arığ qara kürən atlı bir igidin onlara kömək etmək istədiyini anlayır.
İgidi təqib edir və onunla tanış olurlar. Sən demə, o, Çibeteyin xalası oğlu imiş. Lakin başqa obada yaşayırmış.
İgidlə xeyli söhbət edirlər, lakin o, adını demir. Altın Arı375

ğın israrından sonra bildirir ki, onun indi mindiyi at eynən bunun kimi qara kürən bir atın balasıdır. Ancaq o,
uşaq ikən obanın qabağından ən yaxşı atı olan iki qanadlı
Xan Bozrax adlı atını oğurlayıblar. İndi atı olmadığına
görə adı da yoxdur. Çünki igid atı ilə anılır. Atını tapmayınca adı da olmayacaq. Doğrudan da sonda atını tapır
və özünə Xan Tibet adını verir. Ak İrmağ obasının xilas
edilməsində Bükülməz Qanadlı Xan Bozrax at, iki qanadlı Xan Bozrax, Ak-Boz at, Qara Kula at böyük qəhrəmanlıqlar göstərərək sahiblərini oxdan yayındırır, qılıncdan xilas edirlər. Hətta bu atlının qəhrəmanlığını görən
düşmən bəyi acıqlanaraq özünün Göy Bora atını daşla
vuraraq öldürür. Nəhayət, xakas xalqı Ak İrmağın sahilindəki vətəninə qovuşur, firavan yaşamağa başlayırlar.
Lakin bu çox sürmür. Altın Arığ və Çibetey xan ölür. Yenidən savaş başlayır. Xakas xalqı Altın Arığla Ak-Boz
atın həsrətini çəkməyə başlayır. Nəhayət, bir müdrik el
ağsaqqalı qəhrəmanların öldüyü qumlaq bir vadiyə gəlir. Əvvəlcə qızıl ağacla qızıl qumu qarışdırır. Qumun
içindən bir topuğ sümüyü və bir at dırnağı tapır. Qızıl
əsasıyla topuk sümüyünə üç dəfə vurur. Bu sümükdən
bir alp meydana gəlir. Alpın adını Taptağan Mirgən qoyur. Dırnağa da üç dəfə vurur. Dırnaqdan bir at çıxır. Bu

376

atın da adını Ak Oy at qoyur. Taptağan Mirgən Altın Arığı, Ak Oy at isə Ak-Boz atı əvəz edir. Onlar xakas xalqını
bu gün də himayə edir və qoruyurlar.
Göründüyü kimi, at igidlə bərabər bir xalqın taleyini
qurtarır. Ona görə də böyük fateh Çingiz xan demişdir
ki, bir mıx bir nalı, bir nal bir atı, bir at bir sərkərdəni, bir
sərkərdə bir ordunu, bir ordu bir dövləti qurtarar. Çox
da uzaq olmayan, cəmisi 150-200 illik keçmişə qədər elə
doğrudan da belə idi.
İndi isə bu dastanda olan və bir növ, kodlaşdırılmış
gizli informasiyanı açmağa çalışaq. Beləliklə...

377

Mifologiya dövrü bəşəriyyətin
müdriklik dövrüdür
Biz artıq yuxarıda qeyd etmişdik ki, bütün elm
adamları hesab edir ki, mifologiya dövrü bəşəriyyətin
uşaqlıq dövrüdür. Biz isə hesab edirik ki, mifologiya
dövrü bəşəriyyətin müdriklik dövrüdür. Heç bir mifoloji
süjet xəyal məhsulu deyil. Bizdən əvvəlki sivilizasiyalar
dövründə əldə edilmiş, sonra isə dağılmış elmi-texniki
tərəqqi və onun nailiyyətləri haqqında bizə məlumat verən dəyərli və sistemli informasiya vasitəsidir. Diqqət
edin, “Altın Arığ” dastanında qeyd edilir ki, bir müdrik
el ağsaqqalı qəhrəmanın topuk sümüyünü, onun atının
isə dırnağını tapıb onlara qızıl əsa ilə vuraraq qəhrəmanın və atın eynisini yaradır. Fikrimizcə, bu, bizdən əvvəlki sivilizasiyada müasir sivilizasiyanın hələ indi-indi əldə edə bildiyi genetik klonlamadır. Yəni müasir dövrdə
tibb elmi hər hansı bir canlıdan hüceyrə nümunəsi əldə
etməklə onun genetik klonunu yarada bilir. Deməli, bizdən əvvəlki sivilizasiyalarda bunu daha yaxşı etməyi bacarırlarmış. Mifoloji süjet, əslində, bizə bu informasiyanı
ötürüb. 50 il bundan öncə belə düşünməyə əsasımız yox
idi. İndi isə var. Çünki mifoloji hadisə indi elmdə təkrar
378

edilməklə öz təsdiqini tapır. Elə uçan xalça-təyyarə bənzərliyi, yaxud simurq quşunun tükünü verməsi və onu
yandıran zaman dərhal özünü yetirməsi az qala bizin vizit kartımızın, yaxud mobil telefonumuzun nömrəsinin
verilməsi ilə eyniyyət təşkil edir. Belə müqayisələrin sayını kifayət qədər artırmaq olar. Əminik ki, gələcəkdə elmi-texniki tərəqqi inkişaf etdikcə mifoloji süjetlərimizi və
orada dərk edilməsi çətin olan hadisələri daha yaxşı dərk
edəcəyik. O zaman Misir piramidalarının sirrini də, Mayya mədəniyyətini də, Şumer annunak fəlsəfəsini də daha
aydın dərk edəcəyik… Bunları yəqin etdikdən sonra yenidən ibtidai sivilizasiyaya dönməyimizin vaxtının çatdığını da hiss edəcəyik.

379

“Nart dastanı”nda atlar
“Nart dastanı” Şimali Qafqaz türkləri olan balkar və
qaraçay türklərinin dastanıdır. Bu dastanın səciyyəvi xüsusiyyəti ondan ibarətdir ki, ümumi türk genetik yaddaşına söykənir və digər türk dastanları ilə eyni mənbədən
qidalanır. Ancaq bununla belə, dastanda tarixi yaddaş
olduqca canlıdır. Hər nə qədər dastanın formalaşdığı
coğrafiya Qafqazlar kimi qəbul edilsə də, fikrimizcə, bu,
bir qədər formal xarakter daşıyır. Hesab edirik ki, bu dastan balkar və qaraçayların köç trayektoriyasını özündə
əks etdirir və olduqca qədim dövrlərə gedib çıxır.
Dastanın məzmunundan belə bir nəticə hasil olur ki,
orada cərəyan edən hadisələrin bir hissəsi Tyan-Şan, yəni
Tanrı dağı və Altay dağları coğrafiyasında baş verir.
Çünki dastanda dəmirin insanlar tərəfindən kəşf edilməsindən və daha sonra onun emal edilərək müxtəlif təyinatlar üzrə istifadə edilməsindən söhbət gedir. Tarixdən
bəllidir ki, ilk dəmir istehsalı və emalı məhz Tanrı dağları
və Altay silsiləsində baş verib və dəmirçilik türklərin atababa peşəsi sayılır. Görünür, dəmir emalının Qafqaza gətirilib çıxarılması da balkar və qaraçayların Tanrı dağı
ətəklərindən Qafqazlara qədər köç etmələri yaddaşı ilə
380

bağlıdır. Dastanda çox qiymətli tarixi informasiyalar olmasına baxmayaraq, biz sadəcə atlarla bağlı məsələləri
təhlil edəcəyik. Elə dəmir emalı məsələsi də atlarla bağlı
olduğu üçün diqqətimizi çəkdi. Çünki dastanda iddia
olunur ki, nalı ilk dəfə balkar və qaraçay türkləri icad
ediblər.
Beləliklə, Nart dastanında qeyd edilir ki, Tanrı yeri
və göyü binə etdikdən sonra nartlar da Mengü (əbədiyaşar) dağının ətəklərində yaşamağa başladılar. Onların
çoxlu atları, inəkləri, qoyunları vardı. Bununla belə, qəddar düşmənləri olan divlər də vardı. Nart xalqı yalnız yetişdirdiyi bahadırlar hesabına bu divlərdən qoruna bilirdi. Belə adlı-sanlı bahadırlardan biri də dəmirçi Debet
idi. Debetin bir özəlliyi də o idi ki, o, hər şeyin, – canlı ya
da cansız, – dilini bilirdi. Bir gün Mengü dağın ətəklərində iki qara nəsnənin söhbətinin şahidi olur. Onlar deyirlərmiş ki, bizə kömür deyərlər. Biz yanaraq isti verməyi
bacarırıq. O qədər isti verə bilirik ki, hətta dəmiri belə
əridirik. Debet onlardan birini əlinə alır və əlinin istisindən kömürlər nəşə ilə yanmağa başlayır. Debet beləcə
odu kəşf edir, sonra onlardan dəmirin nə olduğunu soruşur. Bu zaman yerin altından dəmir səslənərək deyir
ki, mən torpağın altında, daşların arasındayam. Məni isidib əritsən, istədiyin formaya sala bilərsən. Debet səs gələn yerdən böyük bir qaya parçasını qoparıb sındırır.
381

Onun içindən filiz tökülür. Beləliklə, Debet dəmiri də
kəşf edir. Ondan ən müxtəlif silah və məişət vasitələri
düzəldir. Dəmirçi Debet bir gün fərq edir ki, dağlarda gəzən zaman atların dırnaqları qopur. O, dəmiri əridərək
atlara nal düzəldir. Sonra isə divləri öldürmək üçün dəmir oxlar düzəldir.
Göründüyü kimi, Dəmirçi Debet böyük ixtiraçıdır.
O, odu kəşf edir, dəmiri əridir, oxu kəşf edir, nalı düzəldir və s. Beləliklə, onun kəşfləri sayəsində nartlar güclənirlər. Bir gün Debet görür ki, göydən gölün ortasına parlaq nur saçan cisim düşdü. Oraya gedir və görür ki, gölün ortasına düşən daşın istiliyindən su buxarlandı. Daşın içindən isə bir oğlan uşağı çıxdı. Bu zaman bir dişi
qurd uşağı yemək üçün oraya getdi. Uşaq isə əli ilə dişi
qurdun boğazından tutdu və onu əmməyə başladı. Nəhayət, Debet bu uşağı qurddan ayıraraq evə gətirir və
adını Örüzmek qoyur. Göründüyü kimi qurdun türk totemi kimi qəbul edilməsinin ən müxtəlif variantları ilə
bərabər belə bir fərqli variant da mövcuddur. Sonralar
Örüzmek böyüyür və nartların düşməni olan Kızıl Puk
adlı divi öldürür.
Günlərin bir günü nartların arasında belə bir xəbər
yayılır ki, dağların arasında olan göllərin birindən hər
gün iki at çıxır, sahildə otlayır, oynayır, sonra yenə də
382

göldə sulara dalaraq yox olur. Heç kəs bu atları tuta bilmir. Nəhayət, atlardan birini tutmaq Dəmirçi Debetin oğlu Alavqana (Atəşli) qismət olur. Atların biri doru, biri
isə boz olur. Alavqan doru atı tutub minir. At durmadan
İdil (Volqa) çayına qədər sürətlə qaçır. Qaçarkən onun
bir burnundan soyuq hava çıxaraq ətrafı dondurur, bir
burnundan isə isti hava çıxaraq ətrafı çəmənzar edirmiş.
Doru at İdil çayını balıq kimi üzərək keçir, sonra isə nartlar ölkəsinə qayıdır. Alavqan bu atın adını Yemuda qoyur. Ceyranlardan süd sağır, içinə qartal yumurtası qıraraq onu qarışdırır və Yemudaya içirir. Yemuda daha güclü və qüvvətli olur.
Burada “Koroğlu” dastanı ilə uzlaşan paralellər var.
İlxıçı Alı kişinin də dənizdən çıxan ayğırın madyanla əlaqəsindən Qır (Boz) və Doru (tünd qırmızı) rəngli iki qulun doğulur. Nart dastanında isə atlar birbaşa dəryadan
çıxır, ancaq onların da rəngi qır və dorudur. Fərq isə ondadır ki, bu atların qanadlı olması ilə bağlı dastanda məlumat yoxdur. Sadəcə bu atlar quşlardan iti qaçır və kişnədiyi zaman mənzilə səsindən qabaq özü çatır! Yəni səs
sürətindən iti uçan təyyarələr kimi. Nəhayət, Yemuda və
Alovqanın, o cümlədən, digər nart igidlərinin səyi nəticəsində nartlar divlərə qalib gəlirlər. Göründüyü kimi,
bu dastanın da əsas qəhrəmanlarından biri atlardır.
383

Atlar Ərəbistan yarımadası,
Misir və Ön Asiyada necə yayıldılar
Bir az yuxarıda atların Anadolu və Yaxın Şərqdə yayılmaları ilə bağlı müəyyən məlumatlar verdik. İndi isə
bu coğrafiyanı bir az daha genişləndirərək daha detallı
danışmaq və Şərqin ilkin sivilizasiyalarından olan Babilistanda, Assuriyada, Urartuda, Midiyada və Mannada, o
cümlədən, Misirdə atların hansı areallara nə vaxt və necə
yayılmasından danışacağıq. Beləliklə… Qeyd etmişdik
ki, Mərkəzi Asiya kökənli türk-hetlər eramızdan əvvəl
1800-cü illərdə harın döyüş atlarının və döyüş arabalarının üstündə Anadoluya, Yaxın Şərqə, Babilistana və Mesopotamiyaya daxil oldular. Bu, adlarını çəkdiyimiz coğrafiyaya atların ilk kütləvi gəlişi idi. Təqribən yüz il sonra
hetlərin bir qolu olan hiksoslar (bəzi mənbələrdə hiksoslar hetlərin sadəcə müttəfiqləri kimi göstərilir. Ancaq fikrimizcə, elə hiksoslar da hetlərlə bərabər Asiyadan gəlmiş bir türk boyu idi. Çünki ondan əvvəl heç bir Şərq
mənbəyində hiksosların adı çəkilmir) b.e.ə. 1700-cü illərdə hetlərdən ayrılaraq Misirə yürüş etdilər və bütün Nil
vadisini öz hakimiyyətləri altına aldılar (b.e.ə. 1670 və
384

1570-ci illər). Beləliklə də misirlilər ilk dəfə atla tanış oldular. Hiksosların mənşəyi ilə bağlı araşdırmalarda göstərilir ki, onlar Mərkəzi, Qərbi Asiyadan gəlmişlər. Çox
maraqlıdır ki, hiksoslar Nil deltasının şərqində özlərinə
bir paytaxt şəhəri tikir və adını Avaris qoyurlar. Sonralar, yeni krallıq zamanında Ramzes bu şəhəri öz adı ilə
adlandıraraq onu daha da inkişaf etdirir. “Avaris” sözünün kökü avardır -is, -ıs, -us isə yunan mənşəli şəkilçidir.
Deməli, belə mülahizə irəli sürə bilərik ki, ya hiksoslar
elə avar türkləri idi, ya da bu tayfa birləşməsində dominant etnik ünsür avarlar idi. Avarların isə Qərb hunları
ilə qonşu olduqlarını, yaxud Qərb hunları ilə eyniləşdirildiklərini bilirik. Elə Misir mənbələri də onların Qərbi
Asiya çöllərindən gəldiklərini bildirir. Misirlilər hiksosların dönəmindən sonra, yəni b.e.ə. 1570-ci illərdə Teben
döyüşlərindən sonra hiksos (oxu: hun-avar) hegemonluğundan xilas olurlar. Ancaq onlar artıq atı və arabanı tanımışdılar. Yalnız bundan sonra misirlilər at arabaları sayəsində çöllükləri aşaraq Suriya və Fələstinə yürüş təşkil
edə bilmişlər. Ancaq… ancaq onlar atı minə bilmirdilər.
Uzun illər süvari ola bilmədilər. Süvarilik yalnız türklərə
aid bir keyfiyyət idi. Misirlilər də, elə assuriyalılar kimi,
atlardan araba vasitəsilə istifadə edirdilər. Bu barədə bir
az sonra…
385

Finikiyada və Assuriyada atlar
Çox maraqlıdır ki, dövrünün ən inkişaf etmiş dövlətlərindən biri olan Finikiyaya da atlar hiksoslar (hunavar) vasitəsilə Misirdən sonra ayaq açdılar. Finikiyalı tacirlər qısa müddətdə yaxşı at bilicisinə və tüccarına çevrildilər. Çox keçmədən onlar atı artıq Afina bazarlarında
satmağa başlamışdılar…
Bizim eradan əvvəl təqribən XVII əsrdə Yaxın Şərq,
Mesopotamiya və Afrikadan yayılan atlar təqribən 1000900 il sonra artıq bu coğrafiyada da döyüşlərin qədərini
təyin edənlər idi. B.e.ə. IX əsrdə Assuriya güclü bir dövlət kimi meydana çıxmışdı. Ötən min il ərzində atlar yerli
iqlimə alışmış, yerli relyefə və coğrafiyaya uyğun olaraq
yeni keyfiyyətlər əldə etmişdilər. Bu mərhələdə döyüş
arabaları da xeyli təkmilləşdirilmişdi. Əgər hetlərdə döyüşdə arabalara bir at qoşulur və bir döyüşçü tərəfindən
idarə olunurdusa, b.e.ə. əvvəl IX əsrdə assurlar artıq arabaya iki at qoşur, onun təkərlərinə kəsici vasitələr bərkidir və araba iki döyüşçü vasitəsilə idarə olunurdu. Onlardan biri döyüşür, digəri isə həm arabanı idarə edir,
həm də yoldaşının yaralanacağı təqdirdə onu əvəz edirdi. Beləliklə, Assuriyada atlı qoşun növü b.e.ə. VIII-VII
386

əsrlərdə, xüsusilə də Asurnasipal və III Salmansar dövründə o qədər inkişaf etdi ki, onların süvari ordusu turanlılardan sonra ikinci güclü ordu halına gəldi. Daha
sonra II Sarqonun dövründə, əvvəllər hetlərdə olduğu
kimi, assurlarda da at müqəddəsləşdirilməyə başlandı.
Bu dövrdə at minmək xüsusi sosial status olaraq aristokratlara aid idi. Ancaq bütün nailiyyətlərə baxmayaraq,
assurlar hələ də yəhəri və üzəngini tanımırdılar. Onlar
yəhərin yerinə atın belinə keçə ataraq minirdilər. Nəhayət, Assur çarı Asurbanipal (b.e.ə. 668-627) zamanında
turanlıların süvari paltarlarını mənimsəyə bildilər. O zamana qədər dona bənzər, ətəkli qiyafət geyinirdilər. Belə
paltar isə at minmək üçün münasib deyildi. Minicinin
oturacağı və ayaqları sürtülərək yara olurdu. Ancaq ondan ən azı 1000 il əvvəl skiflər at minmək üçün xüsusi
geyim forması düşünmüşdülər. Bu, bizim indi şalvar kimi tanıdığımız xüsusi qiyafət idi. Ayaqlarına isə dəridən
çəkmə tikirdilər. Beləliklə də rahat minicilik qiyafəti tamamlanırdı. Elə Şərqdə və Avropada qadın və kişi
geyimləri arasında fərq də həmin vaxtdan yaranmağa
başladı. Çünki qadınlar at minmirdilər. Ona görə də minici qiyafəti geyinməyə ehtiyac yox idi. Hələ bu gün də
Şotlandiyada və bir sıra digər Avropa və Şərq ölkələrində kişilərin də ətəkli paltar geyinməsi ənənəsi onların süvari xalq, atlı xalq olmamalarının nişanəsidir.
387

Türk qadını isə həmişə at belində gəzdiyi üçün onun
kişilərdən azacıq fərqlənən, çaxçur adlanan bir az geniş
balaqlı şalvarı var idi. Elə bu gün də Anadoluda həmin
geyim ilkin variantına uyğun olaraq qorunub saxlanılmaqdadır.
Atın yuxarıda adlarını çəkdiyimiz coğrafiyada tanıdılmasından sonra həmin ərazilərdə yeni atlar yetişdirilməyə başlandı. Ancaq b.e.ə. IX-VII əsrlərdə yenə də ən
yaxşı at yetişdiriciləri turanlılar idi. Xüsusilə Midiyada,
Niseydə, Mannada yetişdirilən atlar dövrünün ən yaxşı
atları hesab olunurdu. Bu atlar kartaca, bərbəri, part,
ərəb, Əndəlüs, ingilis və s. atlarının cəddi, əcdadı idi. Midiya və Nisey atlarından Azərbaycanda atlar bəhsində
ətraflı məlumat verilmişdir. Elə Strabon da Part atlarının
əcdadı kimi Nisey atlarını göstərir. Nisey isə indiki Cənubi Azərbaycanın Qaradağ vilayətindən başlayaraq cənuba doğru irəliləyən ovalıqdır. Bu coğrafiya Azərbaycan atlarının, o cümlədən, Qarabağ və Dilboz atlarının da
tarixi vətəni hesab edilə bilər.

388

Üzənginin kəşfi haqqında
Qeyd etmişdik ki, atlar əvvəlcə qida, sonra minik,
sonra ov, sonra hərbi vasitə daha sonra isə əyləncə vasitəsi kimi skiflər tərəfindən istifadə edildi. Atlar hərbi vasitə kimi mənimsənildikdən sonra yeni icadlar meydana
çıxdı. Bu icadlar müharibələrin taleyini həll edəcək qədər
əhəmiyyətli idi. Məsələn, üzənginin kəşfi hərb tarixində
barıtın kəşfi qədər əhəmiyyətli hesab edilir. Çünki üzəngi olmasa, at üzərində qılınc çalmaq, nizə və ox atmaq,
toppuz vurmaq olduqca çətin olur. Üzəngisiz qılınc çalan
süvari müvazinətini saxlaya bilmir. Ancaq ayaqlarını
üzəngiyə basmış süvari müvazinətini və tarazlığını qoruyaraq həmlələr etməyi bacarır. Tarixi mənbələrdə, eyni
zamanda, arxeoloji qazıntılar zamanı əldə edilən müxtəlif tapıntılarda da üzəngini skiflərin kəşf etdiyi görünür.
İlk belə üzəngilər Qara dənizin şimalında mövcud olan
skiflərə aid kurqandan tapılmışdır və hazırda Moskva tarix muzeyində saxlanılır. Bu üzəngi b.e.ə. 400-cü illərə
aid bir tapıntıdır. Görünür, üzəngini hərbi vasitə kimi
sirr olaraq saxlayan skiflər onun başqa xalqlar tərəfindən
mənimsənilməməsi üçün xüsusi tədbirlər görürlərmiş.
389

Ona görə də avropalılar və çinlilər üzəngi ilə yalnız miladdan 400 il sonra tanış ola biliblər.
Belə bir iddia var ki, avropalılar üzəngini Atillanın
Romanı mühasirədə saxlaması əsnasında tanıyıb (542543-cü illər) və hərbi vasitə kimi qiymətini başa düşüblər.
Bu tarixi hadisə dastanlarımızda da xatırlanır. Şimali
Qafqaz türkləri olan balkar və qaraçayların "Nart" dastanında nalın da, üzənginin də Dəmirçi Debet tərəfindən
kəşf edildiyi bildirilir. Elə Qara dəniz skiflərinin eton-siyasi coğrafiyası da həmin ərazilərdən başlayaraq Qara
dənizə qədər uzanır. Belə aydın olur ki, dastandakı məlumatlarla tarixi faktlar bir-biri ilə olduqca dəqiq səsləşir.
Bu iddianı Şimali Qafqazda aparılan arxeoloji qazıntılar
da təsdiq edir. Bu ərazidə tapılan və IV əsrə aid edilən bir
vazanın üzərində yəhər və üzəngi rəsmi təsbit edilmişdir. Belə mülahizə irəli sürmək olar ki, bu dövr skiflərlə
sarmatların te-tez savaşdıqları dövr olduğu üçün hərbisiyasi vəziyyət yeni döyüş ləvazimatı tələb edirmiş. Bəzi
yunan mənbələrinə görə, b.e.ə. IV əsrdə skiflər sarmatlara (savramatlara) məğlub olublar. Bundan sonra üzəngi
kəşf olunur və skiflərə döyüşdə böyük üstünlük yaradır.
Ancaq yenə də bir sıra yunan mənbələri, elə Heredot özü
də "Tarix" kitabında sarmatları skiflərin bir boyu hesab
edir. “Sarmat” sözünün isə skif dilində “sarmaq”, “qucaqlamaq” mənasında olduğunu bildirir. Bu ad skiflərin
390

amazonları ram edən bir qoluna ad olaraq verilmişdi.
Çünki amazonlar kişiləri yaxına buraxmır, qadın icması
şəklində yaşayırdılar. Yalnız öz skif xalqından ayrılaraq
amazonlarla daimi yaşamağı qəbul etmək şərti ilə amazonlar onları qəbul edir, yaxud sarır, qucaqlayır… Görünür, dominant skiflərlə onlardan ayrılan yeni ad qazanan
sarmatların savaşları da elə bu sıralarda (b.e.ə. IV əsr) baş
vermişdir.
Üzənginin Avropaya yayılması ilə əlaqədar A.Denis
adlı bir müəllif isə qeyd edir ki, bu Mərkəzi Asiyadan
Avropaya axın edən avarlarla (avar türkləri) bağlı olmuşdur. Arxeoloji qazıntılar nəticəsində isə dəmirdən
düzəldilən armudvari şəkilli üzəngilər ilk dəfə Macarıstanda aşkar edilən avar qəbirlərində tapılmışdır. Yenə
A.Denis qeyd edir ki, “üzəngi” sözünü ifadə etmək üçün
nə latın, nə yunanca kəlmə var idi. Avropalılar VI-VII
əsrlərdə də üzəngini öz keçmiş düşmənləri avarlardan
qəbul edərək öz gələcək düşmənləri ərəblərə ötürmüşlər.
Dilimizdə isə “üzəngi” sözü “üz” feilindən əmələ
gəlmiş isimdir. “Üz, qopart” mənasındadır, yəni ayağı
yerdən üzən vasitə deməkdir. Qeyd etməyi vacib bilirik
ki, qədim türklər üzəngilərdən daha əvvəl göndən tikilmiş üzəngidən istifadə edirlərmiş. Elə bu gün də edirlər.
Minicilikdə bəzən belə üzəngilərdən istifadə edilir. Lakin
dəri üzəngilərdən nə zamandan istifadə edildiyi ilə bağlı
391

əlimizdə dəlillər olmadığı üçün üzənginin skiflər tərəfindən b.e.ə 400-cü illərdə kəşf edildiyi faktı ilə razılaşmalıyıq. Dəmir üzəngidən fərqli olaraq? dəri üzəngilər çürüyərək torpağa qarışdığı üçün arxeoloji qazıntılar zamanı
onların izinə rastlanmır. Yüngül və daha ucuz üzəngilərdən ona görə imtina edilib ki, ağırlıq düşən zaman o, ayağı sıxır və dabana doğru sürüşür. Belə olduqda isə qəflətən atdan yıxılma halları olanda ayaq üzəngiyə ilişir və
minici üçün arzuolunmaz nəticə doğururdu. Bunun fərqində olan hun süvariləri ayağın irəliyə doğru sürüşməsinin qarşısını almaq üçün çarıqlarına təkdırnaqlı heyvanların dırnaqlarından, yada elə taxtadan daban düzəldirdilər. Belə çəkmələr süvarinin ilişməklə bağlı prorblemini qismən həll edirdi. Yəni ayağı çox irəli sürüşməyə
qoymurdu. Beləcə də tarixdə ilk dabanlı ayaqqabıları
kəşf etmiş oldular.
Hindistanda bir buddist məqbərəsində təsbit edilən
üzəngi və yəhər rəsmi isə II əsrə aiddir. Deməli, hansı
yollasa hindlilər üzəngini avropalılardan daha əvvəl əldə ediblər. Çox güman ki bu hadisə ağ hunların Hindistan yarımadasını zəbt etdikləri zaman olmuşdur. Bu gün
də milyonlarla ağ hun törəmələri Pakistan, Hindistan və
Banqladeşdə yaşayırlar. Maraqlıdır ki, türkcə danışa bilməsələr də, özlərinə türk deyirlər!
392

Avropalı müəlliflər qeyd edirlər ki, VIII əsrdə üzəngi
artıq Avropada geniş yayılmışdı. Bunun sayəsində atların imkanlarından istifadə etmək də kütləviləşmişdi.
Məhz üzənginin sayəsində nəqliyyat ünsiyyətinin intensivləşməsi Avropada feodalizmin inkişafını şərtləndirmiş, sosial-iqtisadi münasibətləri keyfiyyətcə yeni mərhələyə daşımışdı. Bir sıra tədqiqatçılar bu fikirlə razılaşmasalar da, burada bir həqiqətin olması danılmazdır.
Üzəngi döyüş ləvazimatı hesab edildiyi üçün bir çox
hallarda süvarinin kimliyini müəyyənləşdirən əlamət
hesab olunurdu. Əgər süvari atı üzəngi ilə minibsə, deməli, döyüşçüdür, hərbçidir, yaxud yüksək mənsəb sahibidir. Yox, əgər süvari atı üzəngisiz minibsə deməli, dinc
əhali nümayəndəsidir, təhlükəsizdir. Bizə məlum olan ilkin orta əsrlərdən, kim bilir, bəlkə də daha qədim dövrlərdən türk ordu-xalq sosial sistemində üzənginin bu şəkildə də bir sosial statusu müəyyən edən funksiyası olub.
Tutaq ki, din xadimi, mömin, rəncbər, yaxud elə şaman
atı üzəngi ilə minməzmiş. Bunun ən bariz nümunəsini
Azərbaycanda tapılan və alban hökmdarı Mömin Vaçaqana (371-390) aid olduğu bildirilən məzarda tapılan süvari heykəlində görürük. Burada süvari atı üzəngisiz minib. Çünki hökmdarımız özünü dövlət başçısından daha
çox dindar hesab edirdi. Məhz onun sayəsində Azərbay393

canda (Qafqaz Albaniyasında) ilkin orta əsrlərdə xristianlıq dövlət dini kimi qəbul edilmiş, hətta əcdadlarımız,
yəni bu gün alban adlandırdığımız hun-qıpçaq tayfaları
erkən xristianlığı mənimsəmişdilər. Bu nümunədən də
göründüyü kimi, üzəngi sosial statusu göstərən bir əlamət kimi də məşhur olmuşdur.

394

Dünyanın ən qədim xalçası hesab
edilən Pazırıq xalçasında atlar
Məsələ ondadır ki, 2500 il tarixi olan, dünyanın ən
qədim xalçası Pazırıq xalçasında əksini tapmış simvolların oxunması xalçanın və atların tarixi ilə bağlı bizə geniş
məlumat verir. Təəssüf ki, hələ indi də bəzi tarixçilərimiz
bu xalçanın oxunması ilə bağlı metodda da, ideyada da
məhz bu xalçanın tarixini saxtalaşdıran Urex Şurmana və
onun davamçısı olan Tamara Raysa söykənərək bütün
tezislərini onların yalançı yozumu üzərində qururlar.
Şurman bu xalçanı erməni xalçası adlandırır və iddia edir
ki, bu, Altaya bir türk xaqanının yas mərasimi ilə əlaqədar olaraq göndərilmiş xalçadır. Tarixçinin saxtakarlığı
və yalanı ikrah doğurur. Amma nə xalçada olan simvollar, nə xalçanın rəngi, nə xalçada əksini tapan rəsmlər, nə
də onların izahı bu fikri təsdiqləyir. Buna görə də biz bu
xalçanı yas mərasiminə göndərilmiş bir hədiyyə kimi deyil, bu xalçanı və onun üzərində olan simvolları türklərin
o dövrdə dünyaya hökm etmələrini təsvir edən simvollar
kimi qəbul edirik. Çünki Pazırıq xalçasının ətrafında, yə-

395

ni birinci qrifonunda olan atlılar, süvari əsgərlər ilk növbədə döyüşçülərdir və bunlar həmin xaqanın dünyada
hakimiyyətinin qoruyucularıdır.
Xalçanın ikinci qrifonunda isə müxtəlif heyvan, yırtıcı quşlar və yırtıcı heyvanlar yerləşdirilib.
Nəhayət, üçüncü qrifonun içərisində marallar yerləşdirilib. Marallardan sonra isə mərkəzdə 24 oğuz boyunu əks etdirən şəkilli 24 kvadrat guşəli həndəsi fiqur öz
əksini tapıb. Bunların izahı nədir?!
Qeyd etdiyimiz kimi, birinci cərgədəki türk döyüşçüləri türklərin dünyada hakimiyyətini mühafizə edir,
qoruyur. İkinci cərgədə düşmənlərdən başqa təbii təhlükələr var, təbiət hadisələri, vəhşi heyvanlar var və s. Ona
görə də məhz ikinci qrifonun içərisində olan marallar həmin bu 24 oğuz boyunu – türk xalqlarını vəhşi heyvanlardan və bəd ruhlardan qoruyur. Çünki türk mifoloji təsəvvürünün alt qatlarında maral qoruyucu və bəsləyici
fenomendir. Maral həm südü ilə bəsləyir, həm aqressiyadan, həm bəd ruhlardan qoruyur və s.
Türk tarixini həm mifologiya, həm akademik səviyyədə dərindən bilən Çingiz Aytmatovun "Ağ gəmi" əsərində də Altay dağlarının ətəklərində məğlub olan qırğızları qoruyub hifz edərək Ural çayından keçirib TyanŞan dağlarının qərb yamaclarına, yəni indiki Tanrı dağ396

larının yamaclarında, Issukkul gölünün ətrafında məskunlaşmasını təmin edən də elə ana maraldır. (Isıkkul –
isti göl deməkdir). Ana maral hekayətini də Ç. Aytmatov
əsərində dəqiqliklə göstərməklə türk xalqlarının mifoloji
tarixində maralın nəyi ifadə etdiyini diqqətə çatdırır. Həmin əsərdə də yetim qalmış uşaqları, qırğızların əcdadlarını ana maral öz südü ilə bəsləyərək, vəhşi heyvanlardan qoruyaraq indiki Qırğızıstan ərazisinə gətirib çıxarır.
Azərbaycanda da marallarla bağlı çoxlu sayda əfsanə,
nağıl olduğu üçün hər zaman bütün əsatirlərimizdə,
əfsanələrimizdə, əsərlərimizdə marallar qoruyucu və
bəsləyicidir.
Göründüyü kimi, üçüncü qrifonun içərisindəki marallar bu 24 oğuz boyunu qoruyur.
Bəs bu 24 oğuz boyunu simvolizə edən dördkünc
həndəsi fiqurların içərisində olan şəkil nədir?
Bir qisim tədqiqatçılar bunu hun gülü kimi izah edirlər, biz isə buna fərqli yanaşırıq. Çünki burada bizim
bayrağımızda olan və Azərbaycanın müstəqilliyini simvolizə edən səkkizguşəli ulduzun rəsmi verilibdir. Diqqətlə baxsanız görəcəksiniz ki, bu kvadratın içərisində 8
istiqamətə oxlar tuşlanıbdır. Bu o deməkdir ki, Oğuz xaqan dünyanı fəth etdikdən sonra 24 oğuz boyuna dünyanı zəbt etmək və qorumaqla bağlı vəsiyyət edən zaman o
4 cəhəti – şərq, qərb, şimal, cənub və bunlar arasında olan
397

4 yarımcəhəti hədəf olaraq göstərir. Deməli, bunlar 4 əsas
cəhət və onlar arasında olan 4 yarımcəhət olmaqla səkkiz
istiqamətdə atılan ox, yaxud səkkizguşəli ulduzu təşkil
edir. Əgər biz ulduzları birləşdirən xətləri ayırsaq, 8 istiqamətə yönəlmiş ox şəklini görəcəyik. Və bu oxlar da,
qeyd etdiyimiz kimi, türklərin dünyanı idarə etməsinin
rəmzidir. Dolayısı ilə bu xalça türklərin dünya üzərində
hakimiyyətini simvolizə edən və həmin Pazırıq kurqanında tapılan hökmdarın da, xaqanın da məhz hökm etdiyi ərazilərin bütün dünya olduğunu, bütün dünya üzərində hakimiyyət qurduğunu izah edən bir xalçadır. Bir
də ona görə bu xalça yas mərasimi ilə əlaqələndirilə bilməz ki, burada sarı və qırmızı rənglərdən istifadə edilib.
Sarı və qırmızı rənglər isə həyat, günəş və hakimiyyət
rəmzidir. Qırmızı rəng hakimiyyət simvoludur. Sarı isə
qıpçaqların dəri piqmentasiyasını bildirir, yəni qıpçaqların sarışın olmasına işarədir. Elə bu gün də Azərbaycan
xalqı hər nə qədər antropoloji baxımdan yekcins hesab
edilsə də, dəri piqmentasiyasına görə 2 tipə bölünür.
Arazqırağı və Elbrus tipi. Arazqırağı əsmər və qaraşınlarımız, Elbrus isə sarışın və mavi gözlülərimiz, yəni açıq
rənglilərimizdir. Kəllə strukturu etibarilə isə ən yekcins
xalqlardan biriyik. Biz necə deyə bilərik ki, bu, yas mərasimini simvolizə edir?!
398

Bundan başqa, atların üzərində döyüşçülər var. Atların quyruğu Şurmanın və Raysın iddia etdiyi kimi kəsilməyib, düyülüb. Əgər kəsilmiş olsaydı o zaman düşünmək olardı ki, atlar xalçada yas mərasimi kimi təsvir
edilib. Burada bir ziddiyyət var. Əgər xaqan ölübsə, nəyə
görə atlar kəsilib Tanrıya qurban verilməlidir? Tanrıya
qurban mərasimləri bayram şəklində həyata keçirilirdi.
Xaqan öləndə isə yalnız onun öz atları öldürülərək xaqanla birlikdə dəfn edilirdi. Ən önəmlisi, qədim türklərdə adət belə idi ki, atın sahibi öləndə, xüsusən əgər o, döyüşçü və bir bahadır idisə, dövlət xadimi idisə atın quyruğu və yalı kəsilirdi, yəhər atın belinə tərsinə qoyulurdu
və döyüşçünün silahı da atın yəhərinin üstünə qoyularaq, at cənazənin önündə aparılırdı. Bu ata qədim türklər
dul at deyirdilər. Yəni sahibi ölmüş at. Bu mərasimdə,
doğrudan da, atlar öldürülürdü. Ancaq atın quyruğunun
düyüləməsi döyüşdə və döyüş məşqləri zamanında olurdu. Və bir də döyüş məşqlərini imitasiya edən cəsarət tələb edən, at üstündə olan oyunlar zamanı, məsələn,
gökbörü, cirit, çovqan oyunu zamanı da atın quyruğunu
düyürdülər. Qış fəslində də atın quyruğu buz, qar bağlamasın deyə düyülüb hörülürdü. Yas mərasimində əsla
və əsla atın quyruğu düyülmüdü. Atın quyruğu kəsilirdi
və bayaq qeyd etdiyimiz kimi, bu at dul at adlandırılırdı.
399

Daha qədim ənənəyə görə isə, atlar öldürülərək sahibi ilə
birgə dəfn edilirdi.
Başqa bir məsələ at üzərində döyüşçünün oturması
ilə bağlıdır. Xalçada üzəngi işlənməyib, amma o dövrdə
ayaq geyimi çarıq olduğu üçün daban görünməməli idi.
Lakin atların üzərindəki şəkildən görünür ki, ayağın
pəncə hissəsi ilə daban hissəsini ayıran yerdə yəhərvari
çökəklik var. Bu o deməkdir ki, bu atlılar üzəngidə oturublar və üzəngi onların ayağını deformasiya etdirib.
Başqa bir əhəmiyyətli məsələ odur ki, qədim türklər
illəri bölmüşdülər. 12 il vardı: sıcğan, yəni siçan ili; ud,
yəni buğa ili; baq, yəni pələng ili; tuşğan, yəni dovşan ili,
nəhayət 5-ci il lu, yəni balıq ili idi. Pazırıq xalçasında atın
quyruğunda görünən təsvir lu – balıq və əjdahanı simvolizə edən bir təsvirdir. Deməli, mərasim lu ilində keçirilir. Bu işarə bürclərdə də öz əksini tapıb – Balıq bürcündə. Xalçada təsvir edilən atların quyruğu əjdahanın başını xatırladan şəkildə toxunubdur. Və əjdahanın burnunun üstündə tanrıçılığın simvolu olan və müqəddəs
dörd ünsürü simvolizə edən bərabərtərəfli üçbucaqşəkilli həndəsi fiqurlar var. Məhz atın quyruğunun ucunda da
əjdahanın burnunun üstündəki bu simvol təsvir edilib.
Bütün bu işarələr, simvollar, mifoloji fiqurlar hamısı
türklərə məxsusdur. Və heç şübhəsiz ki, bu xalça türk
xalçasıdır.
400

Qədim türklərdə atlardan əvvəlki
minik və nəqliyyat vasitəsi nə idi
Qədim türklər atlardan əvvəl marallardan və itlərdən qoşqu vasitəsi kimi istifadə ediblər. Marallardan
həm də minik vasitəsi kimi istifadə ediblər ki, bu da tarixi
dövrlə əlaqədar idi. Buzlaşma dövründən sonra insanlar
daha çox meşələrdə, yaxud meşə ətrafında yaşayırdılar.
Birincisi ona görə ki, ehtiyac duyduqları hər şeyi, ovu, istiliyi, sığınacağı, giləmeyvəni meşədən təmin etmək daha asan idi. Əkinçilik hələ yox idi. Marallar isə meşədə
yaşayırdılar. İkincisi ona görə ki, Buz dövründən sonra
suyun çəkilməsi prosesi ləng gedirdi, hələ çöllər, steplər
su altında idi, burada gələcəkdə yaşayacaq heyvanlar
adaptasiya dövrü keçirirdilər. Qəbilə və tayfaların böyük
topluluqlara çevrilməsi insanların meşədən uzaqlaşmasından sonra baş verdi və bəşər sivilizasiyası yeni inkişaf
mərhələsinə qədəm qoydu. Ancaq bu günə qədər də ibtidai vərdişlərlə yaşayan türklər var ki, onlar yenədə meşədə və yenə də elə marallarla bərabər yaşayırlar!

401

Peyğəmbər və tarixi şəxsiyyətlər atlar haqqında
Atlar dini kitablarda da çox bəyənilən heyvan kimi
göstərilir. Qurani-Kərimdə 100-cü surədə, yəni “Əl-Adiyat” “Qaçan atlar” surəsində atlara and içilir. Özü də insanın Rəbbinə qarşı nankor olduğunu bildirmək üçün!
1. And olsun (cihad zamanı) tövşüyə-tövşüyə qaçan
atlara;
2. And olsun (dırnaqları ilə daşdan) qığılcım qoparan atlara;
3. And olsun sübh çağı hücum edən atlara;
4. And olsun o vaxt (və ya o yerdə) toz-duman qoparan atlara;
5. Sonra da onunla (tozanaqla) dəstəyə (düşmən dəstəsinə) təpilən atlara ki;
6. İnsan öz Rəbbinə qarşı çox nankordur!..
Biz bu surəni şərh edəcək qədər dini biliklərə malik
olmadığımızı düşünür, ona görə də yanlış şərh edə biləcəyimizdən ehtiyatlanaraq bu işdən vaz keçirik. Ancaq
dəqiq və aydın göründüyü üçün deyə bilərik ki, at Allahın sevdiyi, üzərinə and içdiyi, sevə-sevə yaratdığı bir
canlıdır.
402

İslam dininin yayılmasında da, cihad zamanı da atlar çox böyük rol oynayıblar. Onlar həm döyüş və hərbi
vasitə kimi, həm də nəqliyyat vasitəsi kimi mühüm əhəmiyyət kəsb ediblər. Atların bu xidmətlərini yüksək qiymətləndirən hz. Məhəmməd peyğəmbər (s.) öz hədislərində bu canlılar haqqında olduqca yüksək fikirlər bildirmişdir. Bir şeyi də xatırladaq ki, İslam peyğəmbərini Yaradanın hüzuruna da Burak adlı at qaldırmışdı… Məhəmməd peyğəmbər (s.) atlar haqqında demişdir:
Haqq-taala buyurmuşdur:
– Qüdrətimin bir örnəyi olaraq atı yaratdım.
– Xeyir atların alnına döyülmüşdür
– Dünya səadəti atların belindədir.
– Uğursuzluq (uğurla bərabər) üç şeydədir: ev, at,
qadın (arvat).
Alp Ər-Tunqa (Əfrasiyab, b.e.ə. VIII-VII əsrlərdə
yaşamış sak (türk) hökmdarı)
– At irigə andağ kibi gogge ay – yəni göy üçün ay
nədirsə igid üçün də at odur.
Süleyman peyğəmbər
– Allaha şükürlər olsun ki, iki ruzigarı itaət etmək
üçün mənə verdi. Bunların biri canlı (at), digəri cansızdır
(külək). Biri ilə yerdə gedirəm, biri ilə havada.
Böyük Hun imperatoru Atilla Hun
– Atımın keçdiyi yerdə ot bitməz!
403

İmam Əli ibn Əbu Talib (ə.)
– Uca Allah atı insanı ucaltmaq, şeytandan üstün olmaq üçün yaratmışdır.
Keyxosrov (Xosrov Pərviz, Sasani hökmdarı)
– Heç bir şey padşahlıqda mənim üçün atdan daha
üstün deyildir.
Çingiz xan (Moğol hökmdarı Timuçin)
– Bir mıx bir nalı, bir nal bir dırnağı, bir dırnaq bir
ayağı, bir ayaq bir atı, bir at bir sərkərdəni, bir sərkərdə
bir vətəni qurtarar.
Xəlifə Mömin (Abbasi xəlifəsi)
– At fırlanan göy və yeriyən taxtdır.
Osmanlı sultanı Yavuz Sultan Səlim
– Alimlərin mindiyi atın ayağından üstümüzə sıçrayan çamur şərəfimizdir.
İslam sərkərdəsi Mütənəbbi
– Qaçan atın beli oturacaqların ən yaxşısıdır.
Kral III Riçar
– Düşməndən qurtarmaq üçün at axtaran hökmdarın
gözündə at bir ata, bir krallıqdır.
Haza Kitabü Baytarnamə (XVII) əsr
– At insandan sonra yaradılan ən şərəfli canlıdır.

404

Hökmdarların və qəhrəmanların
atla bağlı hekayətləri
Məhəmməd peyğəmbər atları çox sevər və onlara
xüsusi münasibət göstərərmiş. Belə bir mülahizə var ki,
bugünkü safqanlı ərəb atlarının cins kimi formalaşması
da elə peyğəmbərimizlə başlayıb. Belə bir hədis var ki,
Süleyman peyğəmbər kimi, Məhəmməd peyğəmbər də
atlara təlim keçir, onları xüsusi olaraq özü yetişdirirmiş.
Təlim prosesində atları bir yerə yığmaq üçün xüsusi səs
çıxaran borudan istifadə edirmiş. Borunun səsini eşidən
kimi atlar dərhal təlim yerinə toplaşırmışlar. Təlim prosesinin başa çatması ərəfəsində peyğəmbərimiz bir gün
atları ac qoyur, səhərisi gün isə onlara bol yem verir. Ac
qalmış atlar yem yeyərkən borunu çalır. Bu zaman acgözlüklə yem yeyən atlardan yalnız beş madyan başını
qaldıraraq itaət edir və təlim yerinə gəlir. Peyğəmbərimiz də əmrə itaət edən atların alnını tumarlayaraq buyurur: "Allahım bunların nəslini mübarək (baqi) etsin"… Və
elə bu duanın xeyrindəndir ki, bu gün ərəb atları dünyada ən sosial, ən itaətkar, ən ağıllı, ən gözəl və ən çox sevilən atlardır.
405

Başqa bir rəvayətdə isə məzmun etibarilə bu hekayətə
yaxın, formaca bir qədər fərqli əhvalat danışılır. Məhəmməd peyğəmbər Məkkədən Mədinəyə hicrət edərkən özü
ilə xeyli sayda at da gətirir. Səhrada susuz qalan atlara Mədinədə su veriləndə peyğəmbərimiz atları geri çağırır.
Onun çağırışına beş madyan itaət göstərərək geri dönür.
Peyğəmbərimiz bu atları oxşayır və onlara xeyir-dua verir.
Beləliklə, hazırda mövcud olan safqanlı ərəb atları bu madyanlardan törəmə atlar hesab olunur. İslamaqədərki ərəb
əfsanələrində isə qeyd olunur ki, Allah-taala cənub küləyinə əmr edir ki, at olsun. Külək dərhal itaət göstərərək sıxlaşır və at halını alır. Rəvayətə görə, peyğəmbərimizin atla
bağlı maraqlı qərarlarından biri də atların quyruğunun kəsilməsini qadağan etməsi ilə bağlı olub. O vaxta qədər biz
yalnız türklərdə belə bir adətin olduğunu bilirdik. Başqa
Şərq və Avropa xalqlarında atın quyruğunu, ya da yalmanını kəsmək adi hal sayılır. Türklərdə isə bu, təhqir idi. Cəzası isə olduqca ağır idi. Əgər rəvayət doğrudursa, bu qədim türk adətinin peyğəmbərimiz tərəfindən ərəb cəmiyyətinə tətbiq edilməsi olduqca müsbət bir haldır. Başqa bir
məsələ isə Peyğəmbərimizi meraca götürən Burak, adlı
atın təsviridir. Belə nəql edilir ki, Burak, atdan balaca, qatırdan yekə idi. Qulaqları da at qulağına nisbətən böyük idi
və s. Bu əlamətlər əslində elə indi də Monqolustanda vəhşi
406

ilxı kimi yaşayan və bütün atların əcdadı hesab olunan Tarpan atlarına aiddir. Əgər VII əsrdə ərəb atları indiki qədər
şöhrətli və mükəmməl olsaydı, Burak mütləq ərəb atı kimi
təsvir olunardı. Burakın başqa formada təsviri isə onu göstərir ki, həmin vaxt türk atları ərəb atlarından daha mükəmməl atlar olub. Bu qənaət isə atların türklər tərəfindən
yetişdirilməsi və yayılması ilə bağlı söylədiyimiz fikirlərlə
tamamilə uzlaşır. Ərəb mənbələri qeyd edir ki, Əbu Məsud
Azərbaycanı işğal edərkən buradan 65 min qızıl-qırmızı
Qarabağ atını qənimət kimi sürərək Ərəbistana apardı. Bu
atların ən yaxşıları yerli atlarla seleksiyada istifadə edildi.
Deməli, bugünkü ərəb atları indiki görünüşlərinə görə
həm də Qarabağ atlarına borcludur. Hətta bir qədər də irəli
gedib deyə bilərik ki, ərəb atları elə Qarabağ atlarının törəməsidir. Çünki bəzi mənbələrə görə, Məhəmməd peyğəmbər cihad savaşlarına başlayanda onun ordusunda cəmisi
iki at var imiş, qalan süvarilər isə dəvəyə minibmişlər. Atların İslam ordusunda kütləviləşməsi cihad zamanı onların
qənimət kimi ələ keçirilməsi ilə bağlı olmuşdur. Elə Əbu
Məsudun da Qarabağ atlarını kütləvi şəkildə Ərəbistana
gətirməsi onlardan hərbi nəqliyyat və minik vasitəsi kimi
istifadə etməyə hesablanmışdı. İslamaqədərki dövrdə isə
ərəblər hərbi nəqliyyat və minik vasitəsi kimi səhra iqliminə daha yaxşı adaptasiya olunmuş dəvələrdən istifadə
edirdilər.
407

Atların dadbilmə qabiliyyətləri haqqında
Atların ən həssas orqanları ağızları və burunlarıdır.
Məhz bu orqanlar vasitəsilə onlar həyati məsələləri həll
edirlər. Atların ağızlarının ətrafında gözlə zorla görüləcək nazik tüklər var. Bu tüklər özünəməxsus indiqator
rolunu oynayır. Tutaq ki, hansı otun dadlı, hansı otun şirəli, yaxud hətta zəhərli olmasını məhz bu tüklər vasitəsilə müəyyənləşdirirlər. Əgər indiqator (reseptor) müsbət rəy verirsə, deməli, bu otu yemək olar. Yox, əgər rəy
mənfidirsə, deməli, ot zəhərlidir. Bu tüklər o qədər həssasdır ki, hətta otları dadına, şirəliliyinə görə də ayırd
edə bilir. Atlar müxtəlif otlara və bitkilərə qarşı olduqca
həssasdırlar. Onlar otların dadından zövq almağı bacarırlar. Atların damaq zövqü o qədər dəqiq və həssasdır
ki, onlar, tutaq ki, şəkərlə kişmişin belə dadını fərqləndirə bilirlər. Hər ikisinin şirin olmasına baxmayaraq, bu şirinliyin faizini, yaxud qlükoza ilə fruktozanın şirinliyini
ayrıd etməyi bacarırlar. Ona görə də sutka ərzində 14-16
saat aram-aram sürü halında gəzərək dadlı otlar seçib yeyirlər. Bunun üçün bütün otoburlar kimi, atların çox inkişaf etmiş azı dişləri vardır. Atlar əvvəlcə altısı aşağıda,
altısı isə yuxarıda olan 12 ədəd ön kəsici dişləri ilə otları
408

qoparır, sonra isə onu həzm ediləcək ölçüyə gələnə qədər
çeynəyirlər. Kəsici dişləri həddindən artıq iti və önə doğru qabarıq olduğu üçün otu torpağa çox yaxın yerdən kəsərək qoparırlar. Çənə və diş quruluşunun fərqlərinə, eyni zamanda, yem rasionunun fərqliliyinə görə otlaqda
buraxdığı izlə burada hansı heyvanın otladığını asanlıqla
müəyyənləşdirmək olur. Ən asanı isə atların otladığı yeri
müəyyənləşdirməkdir. Onların otladığı çəmənlikdə demək olar ki, çəmənlik quru taxtaya çevrilir. Bununla bərabər, atlar həm də genetik olaraq olduqca yaxşı iybilmə
qabiliyyətinə malikdirlər. Onlar havanı qoxlamaqla
müxtəlif məsafələrdə nəyin (nələrin) olduğunu müəyyənləşdirməyi bacarır, eyni zamanda, bir-birlərini də
qoxlamaqla tanıyırlar. Qoxu yaddaşı olduqca dəqiq və
möhkəmdir. Elə at balalayan zaman da ilk olaraq balasını
qoxlayır, qulun isə eyni şəkildə anasını qoxlamaqla birbirini tanıyırlar. İlk qoxlaşmadan sonra onlar əsla bu qoxunu unutmurlar. Bundan başqa, madyan təzə doğulmuş qulunu yalamaqla da onda qan dövranının təmin
olunmasını stimulə edir, eyni zamanda da öz nəvazişlərini ifadə etmiş olurlar. Bu mənada da atlar olduqca həssas heyvanlardır.
Elə ilxıya kənardan yeni at gəldiyi zaman da məhz
tanış olmaq üçün qoxlama instinkti işə düşür. Burunlarını bir-birinə sıx təmas etdirməklə qoxularını alırlar. İlkin
409

tanışlıqdan sonra, yəni qarşılıqlı qoxualma mərasimindən sonra, görünür, atlar bu qoxuya görə həm də müəyyən mənada bir-birinin xarakteri haqqında müəyyən təsəvvür əldə etmiş olurlar. Qoxulaşma zamanı həm də atlar bir-birinin gücü və sosial mənşəyi haqqında da ümumi təsəvvür əldə edə bilirlər. Həmçinin bu zaman atların
psixoloji enerjisi, bir növ, toqquşur və bu zaman güclü
psixoloji enerjiyə malik olanla digəri bir-birinə qarşı necə
davranmağın lazım olduğunu müəyyən edir. Çünki bu
ünsiyyətdən dərhal sonra onlar müxtəlif vəziyyət almaqla ya hücum, ya ayıq-sayıqlıq, ya da rahatlıq işarələri verirlər. Bu işarələri atlar bədən hərəkətləri ilə büruzə verirlər. Məsələn, qulaqların tam arxaya şəklənməsi təhlükəyə qarşı hücuma keçmək işarəsidir, eyni vəziyyətdə
quyruğun da bədənə qısılması tam emosional vəziyyəti
ifadə etməklə həm də təhlükənin fövqəladə olduğunu
bildirir. Qulaqların nisbətən dala doğru şəklənməsi təhlükənin orta həddə olduğunu, qulaqların dik tutulması
diqqəti, qabağa doğru şəklənməsi isə tam sərbəstliyi ifadə edir. Əgər bunun üzərinə ayaqlarının vəziyyətini, dərilərinin hansı hissəsini necə əsdirmələrini, quyruqlarının hərəkətini (məsələn, əgər at quyruğunu yuxarı qaldırıb, qulaqlarını irəliyə doğru şəkləyibsə, deməli, o, tam
sərbəstdir, yaxud insanla oynamağa hazırdır), ağız və üz
410

mimikalarını da nəzərə alsaq, o zaman atların bədən dillərinin nə qədər mükəmməl olduğunu anlamaq olur. Bununla belə, atlar səslə də müxtəlif cür ünsiyyət yarada bilirlər. Məsələn, atlar yemək istəyərkən, yaxud qulununa
səslənərkən mehribanlıq ifadə edən oxranmaq dediyimiz
səsi çıxarırlar. Bu səs ağızın içərisində çıxarılmaqla mülayim olur. Yemək yeyərkən bir-birini axurdan qovmaq
fikrinə düşdükdə, yaxud yemi bölüşə bilmədikdə ağızlarını dar açaraq zil və acıqlı səs çıxarır, qulaqlarını arxaya
doğru şəkləyirlər. Uzun müddət sahibini görmədikdə
yenə də oxranaraq mehribanlıq ifadə edirlər. Atlar uzaqdan başqa atların qoxusunu aldıqda, darıxdıqda, özlərinə yoldaş axtardıqda, minicinin altında, yəni fərqli vəziyyətlərdə müxtəlif cür kişnəyirlər. Cütləşmə dövründə
də özünəməxsus fərqli səslər, əksər hallarda qısa, kəsikkəsik kişnəmələr edirlər. Və bunların hamısını nəzərə alsaq, atlarla ünsiyyət qurmağın, onlarla anlaşmanın heç
də mürəkkəb olmadığı aydınlaşır. Atlar ilxıda bir-birinə
müxtəlif cür münasibət bəsləyir, eynilə insanlarda olduğu kimi, birindən xoşu gəlir, yaxud birindən aralı durmağı üstün tuturlar. Məsələn, ilxıda dostluq edən, yaxud
bir-birini sevməyən atlar müşahidə etmək mümkündür.
Bir-biri ilə dostluq edən atlar qarşılıqlı şəkildə bir-birlərinə xidmət göstərirlər. Bu xidmət əsas etibarilə təmizliklə
bağlı olur. Atlar qarşı-qarşıya duraraq ağızları və dişləri
411

ilə bir-birini, belini, kürəyini, boynunu "qaşıyır", müxtəlif
həşərat və zərərvericilərdən bir-birlərini təmizləyirlər və
s. Bu dostluq eyni zamanda oynamaq, əylənmək şəklində də olur. Məsələn, qarşılıqlı dostca qapışmalar, zərər
vermədən yüngülcə dişləmələr, ön, yaxud arxa ayaqlar
vasitəsilə sərt olmayan təpişmələr və s.
Atlarda qan bağlılığı da kifayət qədər güclüdür. Eyni
madyanın qulunları uzun müddət sürüdə birlikdə olmaqla digərlərindən fərqlənir. Ancaq bununla belə, birinci dərəcəli qan qohumluğu olan atlar əsla cütləşmirlər.
Yetişkin atlar bütün qulunları himayə edir, onlara qayğı
göstərirlər. Çox nadir hallarda ayğır qulunu öldürə bilər.
Bu da o halda mümkün olur ki, ilk dəfə balalamış madyan qulundan imtina etsin, yaxud ondan hürksün. Bu zaman ayğır quluna qarşı olduqca sərt davrana bilər. Ancaq bu qəddarlığı da əsasən kürən ayğırlar edir. Bu rəngdə (boza çalan açıq-sarı rəngli ata kürən at deyilir) olan
atlar huysuz olur. Onların minilməyi də, çapılmağı da çətindir. Kürən atlar bəzən sahiblərinə qarşı olduqca sərt
olur, hətta onları belə sərt şəkildə vura, yaxud dişləyə bilirlər. Bəzi hallarda bu, ölümlə belə nəticələnə bilir. Əgər
bütün bu davranışlara nəzər salsaq, atların nə qədər dərin sosial münasibətlərə malik olduğunu görərik. Bu qədər həssas və incə münasibətlərə və davranışlar sistemi412

nə sahib olan canlılar mükəmməl olmaqla bərabər insanlara qarşı itaətləri ilə də heyrətləndiricidirlər. Atlar sosial
baxımdan o qədər inkişaf etmiş canlılardır ki, onları tək
saxlayan zaman eynən insanlar kimi darıxırlar, hətta depressiya belə keçirə bilirlər. Bu zaman atlar sahibini, yaxud ona xidmət edəni dişləyə bilir. Axurunun taxtasını
gəmirir, daima hücum vəziyyətində olur. Bununla belə
nə qədər qəribə olsa da, atlar azyaşlı uşaqlara qarşı əsasən aqressivlik nümayiş etdirmir, əksinə, onlarla həlim
və mülayim davranır, onlarla oynamağa üstünlük verirlər. Sanki uşaqların məsum və təhlükəsiz olduqlarını anlayırlar. Ona görə də ev şəraitində atı saxlayarkən onu
əsla yalqız buraxmaq olmaz. Depressiya keçirən at isə istər sahibinə, istərsə də ətrafdakılara qarşı aqressiv olur.
Ona görə də əgər evdə at saxlayırsınızsa, ikinci, yaxud
üçüncü atı saxlamağa imkan yoxdursa, o zaman çıxış yolu kimi atla bərabər digər sürü heyvanlarından birini
saxlamaq lazımdır. Məsələn, tövlədə atla bərabər digər
sürü şəklində yaşayan heyvanlardan inəyin, qoyunun,
keçinin, hətta dovşanın belə olması atı təklik depressiyasından qoruya bilir. İlxı isə atların hərtərəfli inkişafını təmin edən təbii mühitdir. Ən gözəl, ən ağıllı, ən cəsur, ən
yaraşıqlı atlar da elə ilxıda yetişir. Seleksionerlər isə sadəcə buna həsəd aparırlar.
413

Elə insanlarla qarşılaşarkən də ilk təmasdaca atlarla
insanların psixoloji enerjisinin toqquşması baş verir.
Əgər insanın psixoloji enerjisi güclü və müsbətdirsə, at
ona tabe olur, daha doğrusu, onun liderliyini qəbul edir.
Yox, əgər insan zəif və mənfi psixoloji enerjiyə malikdirsə, at bunu dərhal hiss edərək ona tabe olmur, lider hesab
etmir, itaət göstərmir. Ona görə də hazırda Qərb ölkələrində rəhbər kadrların seçilməsi zamanı onları atlarla
davranışda test edirlər. Əgər at müəyyən prosedurlar
prosesində həmin şəxsin liderliyini qəbul edirsə, o, testdən keçmiş sayılır. Deməli, o, rəhbərlik etdiyi kollektivə
də öz liderliyini qəbul etdirə bilər.
Atlara qarşı nə qədər mehriban davransanız, onlar
da sizə eynilə davranacaqlar. Zor tətbiq etmək istəsəniz,
bu güclü varlıqlar da sizə zor tətbiq edəcəklər. Ona görə
də atların etimadını qazanmaq onlarla ünsiyyət zamanı
birinci şərtdir. Atlar sizin ondan qorxduğunuzu hiss etsələr, əsla sizi yaxına buraxmayacaq, əmrlərinizə tabe olmayacaqlar. Ona görə də atları tərbiyə edən zaman sizdə
daxili arxayınlıq və daxili inam olmalıdır ki, at sizi lider
kimi qəbul edib itaət göstərsin. Unutmaq olmaz ki, at sürü iyerarxiyasi psixologiyası ilə yaşayır və özündən zəifi,
qorxağı əsla lider kimi qəbul etmir. Ancaq bu o demək
deyil ki, atları cəzalandırmaq olmaz. Təlim prosesində
414

mükafatlandırma və cəzalandırma paralel olmalıdır. Ancaq at mütləq hiss etməlidir ki, o, hansı hərəkətinə görə
cəzalandırıldı, hansı hərəkətinə görə isə mükafatlandırıldı. Bunu etməyi bacarsanız, atların etimadını və etibarını
qazanacaq, ona tam sahib ola biləcəksiniz. Mükafat siyahısına birinci növbədə tumarlamaq və daima mülayim
səslə atı oxşamaq daxildir. Ümumiyyətlə, atlar sevir ki,
sahibi onunla daima danışsın. Ancaq atı tumarlayarkən
çalışmaq lazımdır ki, onun bədəninin uzunluğunun ortasından arxa tərəfə keçməyəsiniz. Çünki bir az da arxaya keçsəniz, atın dal ayaqlarının zərbə əhatəsinə girmiş
olursunuz. Atın hansı tərəfində olsanız, yüyəni mütləq o
tərəfdən tutun. Əgər at sizi vurmaq fikrinə düşsə, bunu
edə bilməyəcək. Çünki yüyəni azca çəkməklə onun zərbə
mövqeyini pozacaqsınız. Ancaq bütün bu davranışlar,
əlbəttə ki, xam yaxud tanımadığınız atlarla ünsiyyətdə
keçərlidir. Tanıdığınız yaxud sizi sahibi kimi mənimsəmiş atların bədəninin hər yerini qaşovlaya, tumarlaya bilərsiniz. Yalnız onun görüş məsafəsindən çıxdıqda ehtiyatlı olmaq lazımdır. Atın görüş məsafəsi isə çox genişdir. O, bir sürücünün yan aynalardan sağ və solunu gördüyü kimi, ətrafları çox rahat görə bilir. Hətta üstündəki
minicini də görür. Yalnız tam arxasını görə bilmir. Ona
görə də görüş alanından kənarda hər hansı bir hərəkəti
özünümüdafiə refleksi ilə təhlükə kimi qəbul edir.
415

Ümumiyyətlə, atlar insanla ünsiyyətə olduqca meyillidirlər. Sosial varlıq kimi ünsiyyət insanların başlıca
mənəvi tələbatı olduğu kimi, elə atların da tələbatı hesab
edilə bilər. Ona görə də bu heyvanlarla danışmaq, oxşamaq, tənbeh etmək, bəzən səsini ucaltmaqla çox yaxşı sosial bağ qurmaq mümkündür.

416

Troya atı… nə demək idi
Yunan Troya müharibələrinin sonu (b.e.ə. 1193-1183)
troyalıların məğlubiyyəti ilə başa çatdı. Müharibəyə səbəb Troya hökmdarı Priamosun, yaxud Priamın oğlu Parisin, yaxud Parsın Spartanın, yəni axeylilərin hökmdarı
Menelaosun, yaxud Menelayın arvadı Heleni, yaxud Eleni qaçırması idi. 10 il davam edən savaşda spartalılar heç
bir uğur əldə edə bilmədilər. Nəhayət, Odissey adlı bir
ion taxtadan at düzəltmək qərarına gəldi. Niyə at? Bax,
burada əsl mətləbə keçək. Yunanlar troyalıların atı çox
sevdiklərini bilirdilər. Atın əvəzinə başqa hansı heyvanın maketini düzəltsəydilər, troyalılar onu qalanın içərisinə çəkməyəcəkdilər. Belə olan halda həmin maketin
içərisində gizlənmiş əsgərlər də qalanın içərisinə daxil
olub qala qapılarını Sparta və afinalıların üzünə açmayacaqdılar. Yunanlar türklərin xarakterini yaxşı bildikləri
üçün onlara qarşı belə bir hərbi hiylə işlədirlər. Odisseyin
düzəltdiyi taxta atın içərisinə xeyli sayda döyüşçü gizlədərək onu qala yaxınlığında buraxıb getdilər. Atın yanında isə Sinon adlı bir əsgər qoydular.

417

Troyalılar qəribə atın yanına gələrkən əsgər bildirir
ki, bu atı Tanrı afinalılara bir qurban kimi göndərib. Afinalılar Tanrının bu hədiyyəsini qəsdən burada qoyub
getdilər ki, troyalılar onu yandırsınlar və Tanrı bundan
acıqlanıb onlardan üz döndərsin. Beləliklə də afinalılar
savaşı qazansınlar. Bu məsələni öyrənən troyalılar Tanrının qəzəbinə gəlməmək üçün atı qalanın içərisinə aparırlar. Artıq zəfərin onların olacağına inanan troyalılar gecə
boyu şərab içib şənlənirlər. Səhərə yaxın şərabın təsirindən sayıqlığını itirən Troya əsgərləri sərxoş vəziyyətdə
yatırlar. Bu zaman atın içərisində gizlənmiş yunan döyüşçüləri qala qapılarını açaraq yunan ordusunu içəri
alırlar. Və… Bir mədəniyyətin sonu çatır…
Bu tarix və bu aldatma üsulu təqribən 600 il sonra
yenidən təkrar olunacaqdı. Bu dəfə lidiyalı Krezin məsləhəti ilə Kir skiflərin ordusu üçün şərabla zəngin bol süfrə qoyub məğlub olmuş kimi qaçacaqdı. Türklər yenə də
sadəlövhcəsinə bu tələyə düşüb içib sərxoş olacaqdılar.
Geri dönən perslər isə onların başını kəsəcəkdi. Bu haqsızlığın və namərdliyin cəzasını isə Tomris kəsəcək, Kiri
qan tuluğunda boğacaq, türklər yenə qalib olacaqdılar.
Təəssüf ki, troyalıların qisasını alacaq Tomris ana yox idi
(Tomris – temir sözündəndir, yəni dəmir, -es, -us isə yunanca adlara əlavə edilən şəkilçidir, məsələn, Sokrat –
Sokrat -es kimi. Temir -us, əslində, zəmanəsinin Dəmir
418

ledisi idi ! Yunanlar ona Tomris deyirdilər). Çünki Troya
şahzadələrinin anaları da, həyat yoldaşları da Helenlər,
Afroditalar idi. Onlar isə türk olmadıqları üçün qisas ala
bilməyəcəkdilər.
Bu məsələ “Dədə-Qorqud dastanı”nda çox gözəl verilib. Bir çoban yaylağa köçərkən göldə çimən bir mələklə
təsadüfi, qeyri-qanuni əlaqədə olur (oxu: gözəl, ancaq
türk olmayan). Düz bir il sonra həmin yerdən yenidən
keçərkən mələk ona bu əlaqədən olan uşağı verərək deyir ki, bu, sənin oğlundur. Sən Oğuz elinin başına bəla
açdın. Həmin uşaq Təpəgöz idi. Oğuz eli bu Təpəgözdən
çox bəlalar görür, nəhayət, Basat onu tək gözündən vuraraq öldürür.
Bu süjetin mənəvi-tərbiyəvi əhəmiyyəti odur ki, yad
qızlar nə qədər gözəl olsalar da, onlarla evlənməyin.
Çünki belə nikahdan olanlar sonda dövlətə, vətənə xəyanət edirlər. Elə indi olduğu kimi, Qarabağ müharibəsində təpəgözlərimizin nə qədər çox və təhlükəli olduğunu
bir daha gördük. Ancaq ədalət naminə deyək ki, bu təpəgözlər təkcə anaları erməni olanlar deyildi, elə öz milli
təpəgözlərimiz də kifayət qədərdi. Elə Hun imperatoru
Tuman (Duman), yaxud Teoman (Çin mənbələrinə görə)
xan da oğlu Meteni ona görə öldürmək istəyir ki, bunu
çinli arvadı tələb edirdi. Mete ölsə, hunların hökmdarı
419

çinli qızının oğlu olacaqdı. Yəni Təpəgöz olacaqdı. Beləliklə, çinlilər onun əli ilə Hun imperiyasını dağıdacaqdılar. Ancaq bu hadisədə ilahi iradə hunların yanında oldu.
Eyni xoşbəxtlik nədənsə troyalıların bəxtinə yazılmayıbmış. Görünür, bu, Barsın suçu idi. Başqasının arvadını
oğurlamaq türkə yaraşan iş deyil.
İbrətamiz hadisədən çıxan birinci nəticə budur ki,
troyalıların at sevgisi onlara baha başa gəlir. İkinci, atın
troyalılarda müqəddəs heyvan olduğu anlaşılır. Taxta atı
belə yandırmırlar. Çünki bu, Tanrının qəzəbinə səbəb ola
bilər… Çünki “Tay” (day) sözünün qədim türkcədə
“göydən enən” mənasına gəldiyini bilirdilər və… Troyatürk ələqələndirməsində növbəti əsas halqa hər iki toplumda at oğurluğunun ölümlə cəzalandırılmasıdır. Biz
yuxarıda Çin mənbələrinə istinadən yazmışıq ki, qədim
türklər beş cinayətə görə ölüm cəzasına məhkum edilə
bilərdilər. Bunlardan biri də at oğurluğuna görə idi. Elə
indinin özündə də Azərbaycanda bir adamı aşağılayıb
təhqir etmək istəyəndə ona "at oğrusu" deyirik. Şüuraltı
yaddaş bizə diktə edir ki, at oğrusu, törəyə görə, ən alçaq
adam hesab edilir. Gəlin görək troyalılarda bu necə idi.
Bu izahatımızı ulu sərkərdə və dahi dövlət xadimi Muncuk (Boncuk) oğlu Atillanın sözləri ilə başlayaq… “Türkün həmişə üç arzusu olu: at, ət, arvad.” Yəni at minmək,
ət yemək və arvad almaq. Bu üç arzunun dalınca türklər
420

hər cür macəraya sürükləniblər. Elə Atillanın özünü də
onun bu zəifliyindən istifadə edərək 453-cü ildə öz sarayında qadın əli ilə zəhərləyib öldürüblər.
Elə Paris də Atillanın ulu əcdadı hesab edilə bilər.
Əgər Atillanın adının mənası Atıl-qan, cəsarətli, hücum
edən deməkdirsə, Paris də əslində Barsdır. Yəni qaplan.
Qədim türklər qaplana bars deyirdilər. Elə bu gün də bu
söz bəzi türk tayfalarının dilində canlı olaraq işlədilir.
Atillanın ailəsi dörd qardaşdan ibarət idi: Rua, Oktar,
Aybars və Muncuk, yaxud Boncuk. Boncuk döyüşlərdə
öldüyü üçün Atillanı əmisi Rua böyütmüşdü. Elə Troya
hökmdarı Priamın da iki oğlu vardı. Yunan mənbələrinin
göstərdiyi kimi desək, Hektor və Paris. Amma əslində
Oktar və (yəni bu adlar türk adları idi və Atilla dövrünə
qədər ad olaraq verilirdi) Bars. Bars sözünü izah etdik.
Bu, cəsur və çevik heyvanın adından götürülüb. Elə indi
övladlarımıza Aslan, Şir-Aslan (şir farsca aslan deməkdir) adları verilir. Oktar isə oxçu deməkdir. Dilimizdə
-dar, -dər, sözdüzəldici şəkilçidir. Məsələn, ev – evdar,
heyvan – heyvandar. Burada isə ox (ok)- Okdar, yəni Oxçu isimdən düzəldilmiş xüsusi addır. Barsın qadın sevgisi də, Atillanın dediyi kimi, elə milli keyfiyyətimizdir.
Sparta hökmdarı ilə müqavilə bağlama mərasimində
onun gənc və gözəl arvadı Helenaya vurulur və onunla
eşq macərası yaşayır. Troyaya qayıdanda isə qardaşı
421

Hektordan (Oktardan) gizli olaraq Helenanı qaçıraraq
gəmidə gizlədir. Hektor bundan xəbər tutanda gəminin
dərhal geri dönməsi üçün əmr verir. Bildirir ki, atası Priam bunu bağışlamaz. Təzəcə Afinaya qarşı ittifaq bağladıqları Sparta hakimini yenidən düşmənə çevirmək əsla
olmaz. Ancaq Parisin yalvarışlarına dözə bilmir. Bu zaman iki qardaş arasında belə bir dialoq yaşanır. Paris deyir ki, sən mənim qardaşımsan və bir dəfə atamın atını
oğurlayanda məni müdafiə etmisən. İndi də sənin gücünə arxalanıram, xahiş edirəm məni yenə qoru. Kiçik qardaşının bu yalvarışı Hektoru yumşaldır. Beləliklə, təqribən 1600 il əvvəl (b.e.ə. XII əsr) Troyanın sonunu gətirən
"arvad" bəlası sonradan 453-cü ildə Atillanın və Hun imperiyasının da sonunu gətirəcəkdi... Görünür, at oğurluğu o qədər ciddi cinayət idi ki, Priam öz oğlu olmasını
baxmayaraq, Parisi belə cəzalandıracaqdı. Hektor olmaydı… İndi tarixdə iz buraxan bu hadisələrdən çox maraqlı filmlər çəkilir. Bəzən belə filmlərdə çox ciddi təhriflərə, hətta uydurmalara geniş yer verilir. Filmi kim çəkirsə, tarixi gerçəkləri öz milli maraqlarının xeyrinə saxtalaşdırır. Elə tarixin atası hesab etdiyimiz Heredot da
etiraf edir ki, "tarix qədər subyektiv elm yoxdur", yəni
qələm kimin əlindədirsə, o da öz bildiyini, yaxud inandığını yazır. Hələ heç qəsdən təhrifetmələri demirəm. An422

caq “Troya” filmində ssenari müəllifi və rejissor, görünür, ədalətli olmağa çalışıb… Yunan süvarilərini üzəngi
ilə çəkməyib. Çünki o vaxt üzəngi hələ kəşf edilməmişdi.
Bu hadisədən ən azı 400 il sonra üzəngini skiflər kəşf edəcəkdilər… Bizim ruscadan tərcümədə Troya kimi tələffüz etdiyimiz sözün orijinalı əslində Turovadır… Kim bilir, bəlkə də Tur+oba birləşməsindən meydana çıxıb. Elə
Tur+an sözünün də, Tur+k sözünün də kökü tur+tör sözündəndir, mənası artan, törəyən deməkdir! Elə kişidən
ötürülən “sperma” sözünün türkcəsi də tor+um-dur, yəni törədici, başlanğıc verən, törədən. Trakya, Batı Trakya,
Eg-e (“eg”, yaxud “ög” sözünün ana olduğunu “ög-ey
ana” səsləşməsiylə yuxarıda izah etmişdik) və s. kimi
sözlər də troyalılardan bizə qalan türk sözləridir.

423

“Bilqamış” dastanında atlar
Dünyanın ən qədim dastanı olan, ən azı 6 min il bundan öncə yarandığı güman edilən bu dastanın adı nə Gilqameşdir, nə Qılqames, nə də Vilqamesdir. Bu dastanın
adı “Bilgəmiş”dir və türkcədir. Bilgə-biləyən, hər şeyi bilən. Bil+Qamu+(s), yəni qamuyu – hamıyı, hər şeyi bilən
deməkdir. “Qamu” sözü elə eyni orfoqrafik formada və
eyni semantik mənada orta əsr ədəbiyyatımızda mövcuddur. Türkiyə türkləri isə bu sözü bir az daha inkişaf
etdirərək Kamu+oy şəklinə salıblar. Burada kamu elə hamı, oyu – rəyi, yəni ictimai rəy mənasındadır. Kamu –
oyu isə hamının səsi, yaxud fikri anlamında işlədilərək
ictimaiyyət mənasını verir. Elə dastandakı süjet və hadisələr də təqribən digər türk dastanları ilə eyniyyət təşkil
edir. Birincisi, Dədə Qorquddan başlayaq. Bilqamış, yəni
dastanın qəhrəmanı ölümsüzlük axtarır. Bu obraz elə Dədə Qorqud dastanındakı Qorqud atanın özüdür. Qorqud
Ata da ölümdən qaçır, Bilgəmiş də. Hər ikisi müdrikdir,
xilasedicidir, amma hər ikisi də axırda ölür. (Dədə Qorqud xalçasını Sırdəryanın ortasına atıb oturur ki, Əzrail
suyun ortasına gələ bilməz). İkinci müqayisədə Bilgəmiş
424

Dəli Domruldur. Ədalətsizliyə etiraz edir. Dəli Domrul
Əzrailin günahsız olaraq öldürdüyü gəncin qisasını almaq üçün onu axtarır, öldürmək istəyir. Bilgəmiş də dostu Enkidunun ölümünə etiraz edir. Bununla barışa bilmir
və s. Başqa bir bənzətmə Enkidu – Bayandır xan bənzətməsidir. Enkidu çöldən, vəhşi heyvanların içindən gəlib,
aslan südü əmib, xanlar xanı Qam xaqan oğlu Bayandır
xan da deyir ki, qamışlığın Qara Aslanından köküm var.
Atillanın qılıncı göydən düşüb, Koroğlunun qılıncı göydən düşüb, Bilqamışın da baltası göydən düşüb…(çünki
hələ qılınc kəşf edilməmişdi). Qılınc da şumerlər Sibirə
köç etdikdən sonra dəmir filizin geniş emal edilməsindən sonra kütləviləşəcəkdi (Dəmirçi Debet dastanını yadına sal, hələliksə Urukun ustaları əmud, balta, xəncər,
bıçaq düzəldə bilirdilər) və s. “Dədə Qorqud dastanı”nda
da Buğac Buğa ilə savaşaraq onu öldürür. “Bilqamış”
dastanında da Bilqamış buğa ilə savaşaraq onu öldürür.
Belə paralellərin sayını istənilən qədər artırmaq olar. Ancaq! Ancaq “Bilqamış” dastanında atlar yoxdur! Çünki o
zaman Mesopotamiyada atlar yaşamırdı. Sonralar, çoxçox sonralar qlobal iqlim dəyişikliyi nəticəsində Fars körfəzindən başlayan səhralaşma Mesopotamiyaya qədər
gələcək və şumerləri, yaxud sumərləri köçə məcbur edəcəkdi. Onlar heyvanlarını götürərək yararlı otlaqlara
425

doğru irəliləyəcək, düz Sibirə qədər gəlib çıxacaqdılar.
Elə “Sibir-Subar” sözü də “sumər” sözündən törəyəcəkdi. Minilliklər ərzində bu köç Mesopotamiyadan Sibirə,
oradan isə geriyə davam edəcəkdi. Bu prosesdə sumerlər, yəni prototürklər Mərkəzi Asiyada atlarla tanış olacaqdılar. Müxtəlif tayfalara bölünəcək, bəzilərinə saq, bəzilərinə skif, bəzilərinə hun, bəzilərinə işguz, kimmer,
ğuz, oğuz, uyğur, het, kanq və s. deyiləcəkdi. Yüzillər
sonra qoyub getdikləri vətənə atlarla dönən zaman öz
vətənlərində onları gəlmə kimi, işğalçı kimi qarşılayacaqdılar. Çünki şumerlər şimal-qərbə doğru çəkildikcə
onların yurd yerlərini hind-perslər, yaxud ari tayfaları
tuturdu… Bundan sonrası tarixə bəlli olduğu üçün
S.Kramerin "Tarix Şumerdən başlayır" fikrini bir daha
yada salaraq mövzumuza qayıdaq.
Deməli, Bilgəmişin ona görə atı yoxdur ki, at bioloji
növ olaraq Mərkəzi Asiyada yaranmışdı. Şumerlər isə
hələ Mərkəzi Asiyaya gəlib çıxmamışdılar. Bu, sonralar,
çox sonralar baş verəcəkdi.
Bəs dastanda minik vasitəsi nə idi?! Kəl, camış, vəhşi
eşşək, vəhşi öküz, qatır və s. Hətta məleykə İştar Bilqamışa evlənmə təklif edərkən güclü qatır qoşulmuş araba
vəd edir. Ancaq biz bilirik ki, qatır müstəqil bioloji növ
deyil, o, atla eşşəyin cütləşdirilməsi nəticəsində əmələ
426

gəlir, amma burada dölü daşıyan, yəni ana mütləq at olmalıdır. Bəs əgər belədirsə, onda ya Şumerdə atlar var
idi, ya da qatır deyiləndə nəsə başqa şey nəzərdə tutulurdu. Bu barədə bir az sonra.
Dastanda bircə yerdə atdan söhbət gedir. O da minik
vasitəsi kimi deyil, cəng arabasına qoşulmuş qoşqu vasitəsi kimi. Deməli, qədim Şumerdə minicilik sənəti yox
idi. Olsaydı, Bilqamış sidr meşələrinin mühafizəçisi
Humbaba ilə savaşa gedərkən at minib gedərdi. O isə piyada gedir. Bilqamış Humbabanı öldürüb şöhrət qazandıqdan sonra tanrı Anunun qızı İştar ona evlənmə təklif
edir və deyir ki, bu təklifi qəbul edərsə, böyük nemətə
qovuşar, keçiləri üç bala verər, qoyunları əkiz doğar,
yükdaşıyan eşşəyi qatır boyda olar, cəng arabasında atları yürüşdə möhkəm olar, boyunduruq altında öküzləri
yorulmaz. Dastanda atdan yalnız burada danışılır. Ancaq atdan insan deyil, baş tanrı Anunun qızı İştar danışır.
Deməli, hələ qəhrəmanların atı yoxdur, at hələlik vəd
edilir, ancaq verilmir. Bununla belə, qeyd etmək lazımdır
ki, dastanda cəng arabasına qoşulmuş heyvanın adı tərcüməçilər tərəfindən də düzgün tərcümə edilməmiş ola
bilər. Necə ki, çöleşşəyi bəzi yerlərdə qatır kimi tərcümə
edilib. Biz bilirik ki, at olmasa, qatır da ola bilməz. Çünki

427

qatırın atası eşşək, anası at olmalıdır. Əks halda belə heyvan ola bilməz. Deməli, at kimi tərcümə edilən heyvan
əslində çöleşşəyindən başqa bir şey deyil! Ancaq bir ehtimalı vurğulamaq lazımdır ki, Şumerdə bəlkə də sonrakı mərhələlərdə atla rastlaşmaq mümkündür. Ancaq
mətndən də göründüyü kimi, “Bilqamış” dastanının yarandığı dövrdə atlar yox idi. Onlar nə məişətdə, nə də
hərbdə iştirak edirdilər. Gözəl qadınlar camışla, güclü kişilər kəllə müqayisə edilirdilər. Bilqamış isə İştarın bütün
keçmiş ərlərinin adlarını bir-bir çəkərək onlara qarşı vəfasız olduğunu bildirir. Hətta İştarı zoofil olmaqda belə
suçlayır. Bundan acıqlanan İştar anası Anuya Bilqamışdan şikayət edir və onu öldürmək üçün bir güclü heyvan
istəyir. Anu çox güclü bir buğa yaradaraq onu yerə göndərir. Elə bir buğa ki, yerə enən kimi yeddi qurtuma Fərat çayının suyunu içib qurtarır, lakin bu buğanı da Bilqamış öldürür. Bu həmin İştardı ki, vaxtilə tanrıların
məşvərətində insanların məhv edilməsi ilə bağlı qərar
qəbul edilməsinə nail olmuş və dünyanı su basmışdı.
Tanrılardan biri tanrıların sirrini açmamağa andlı olduğu üçün divara yeddi dəfə söyləməklə bu informasiyanı
saleh insan olan Utnapiştiyə təlqin edir. Burada Utnapişti Nuh peyğəmbərlə eyniləşir. O, gəmi düzəldərək insan
nəslini xilas edir. Bilqamış da həmin sağ qalan insanların
428

nəslindəndir. İştar isə mələk (annunak) olduğu üçün
əbədiyaşardır. Beləcə, bəşəriyyətin tarixi yaddaşına nəzər salsaq, bütün informasiya yaddaşının vahid mənbədən qidalandığını görürük. Ona görə də bütün dinlərin,
yəni səmavi dinlərin məntiqi və informasiya yükü təqribən eynidir. Vahid mənbədən qidalanır və identik hekayələrə söykənir. Deməli, bəşəriyyət bir kökdən yaranmış
və tək yaddaşa sahib vahid orqanizmdir.

429

Atlarla bağlı olan rus zadəgan soyadları…
Qeyd etmişdik ki, atlarla əlaqədar əsas sözlər ilkin
olaraq türk dillərində yarandığı üçün başqa xalqlara da
elə türk dilindən keçmişdir. Lakin bu sözlərin bir hissəsi
transfer-idxal olduğu üçün dilin leksik və orfoqrafik xüsusiyyətlərinə uyğun olaraq fonetik deformasiyaya uğramış, başqa forma alaraq itmiş, bir hissəsi isə ilkin variantına uyğun şəkildə mühafizə edilməklə öz mənasını bu
günə qədər qoruya bilmişdir. Türk dillərindən ən çox söz
alan dillərdən biri də rus dilidir. Bəzi ehtimallara görə,
rus dilinin leksik fondunun 30 faizdən çoxunu türkmənşəli sözlər təşkil edir. Fikrimizcə, bu, heç də şişirdilmiş
rəqəm deyil. Hətta bir az irəli gedib qeyd edə bilərik ki,
elə rus xalqının etnogenezinin də təqribən 30-40 faizini
türk tayfaları təşkil edir. Bu barədə Baskakovun, Radlovun, Bartoldun, Murad Adcının, Knyaz Trubetskoyun,
Lev Qumilyovun, Oljas Suleymenovun və b. olduqca
maraqlı tədqiqatları var. Biz isə sadəcə atlarla bağlı rus
soyadlarını və onların izahını verməklə fikirlərimizi
mövzumuzla məhdudlaşdıracağıq.

430

Atla əlaqədar soyadların başında olduqca məşhur
zadəgan soyadı Şeremetov gəlir. “Şeremet”, yaxud “Şeremat” çuvaş dilində yüngül və itiayaqlı at, ikinci mənada əldən iti, sərt adam, dəliqanlı, üçüncü mənada isə hərəkətli, qaynar deməkdir. Baskakov akademik Rodlova
istinadən (Radlov, IV 5106) yazır ki, "jivost, qoryaçnost
loşadi – şeremetlü at". Baskakov daha sonra yazır ki, Şeremetovların əcdadlarının ləqəbi Kobıla (madyan) idi.
Fyodr Andrey Kobılanın qardaşının ləqəbi Şevlyaqa idi.
Andrey Kobılanın böyük oğlunun ləqəbi isə Jerebets (ayğır) idi. Məhz Şeremetovlar iti qaçan, yaxşı atlara sahib
olduqları üçün onların soyadı rus təbəəliyinə keçdikdən
sonra türk (tatar) atlarına görə müəyyənləşdirildi. Beləliklə, Şeremetovlar (zadəgan ailəsi olaraq bütün tayfası ilə
birlikdə rus təbəəliyini qəbul edirlər) ruslar içərisində tamamilə assimilyasiya olundular və Şeremetov sözünün
etimoloji mənası da semantik yaddaşdan silindi. İndi Şeremetov dedikdə ağlımıza sadəcə rus soyadı gəlir… Bir
də... Rusların Şeremetovların torpaqlarında inşa etdikləri
(inqilabdan sonra Şeremetovlar digər knyaz ailələri kimi
sürgünə məruz qaldılar) Moskva hava limanı.
Atlarla bağlı ən çox yayılmış soyadlardan biri də Arqamakov soyadıdır. “Arqamak” cığatay və qıpçaq ləhcəsində uca, hündür deməkdir. Elə ucaboyluğuna görə bu
431

gün də ruslar Axaltəkəyə əksər hallarda Arqamak deyirlər. Doğrudan da bu atlar öz təbii boylarına görə heç də
ingilislərin 200 illik seleksiya nəticəsində əldə edə bildikləri ingilis atlarından, yaxud "anqlo-amerikan" atlarından geri qalmır. "Arqamak – roslayla i doroqaya loşad".
Yəni lügəti mənası uca və qiymətli at deməkdir.
Başqa bir soyad isə Çubarovdur. “Çubar” qıpçaq ləhcəsində çilli deməkdir. Mahmud Kaşğari də atların rənglərindən danışarkən “çubar” sözünü işlədir. "Çubar – çubarıy, pestrıy, pyatnistıy, krapçatıy loşad". Göründüyü
kimi, rus dili lüğətində də eyni semantik mənada işlədilir. Elə bu gün Krım tatarlarının liderlərindən birinin adı
da Refat Çubarovdur.
Başqa bir məşhur rus soyadı yenə türkcə atla bağlı
sözdən yaranıb. Bu dəfə ata qoşulan araba sözündən. Bu,
Teleqin soyadıdır. Teleqa – tereq-tekere-tekərək sözündəndir. “Təgərə” tatarca fırlanan deməkdir. Noqay dilində isə araba mənasını verir.
Növbəti soyad isə yenə birbaşa atlarla bağlıdır. Bu,
rus soyadı Karateyevdir. Qara- tay sözündəndir. Rus dilində lüğəti mənası belə izah edilir: "molodaya loşad, po
vtoromu qodu" (Budaqov, I 5732).
Atla bağlı daha bir soyad haqqında da məlumat verərək bu mövzunu yekunlaşdırmaq fikrindəyik. Çünki
davam etsək, güman etdiyimizdən daha çox rus soyadı
432

tapa bilərik. Son örnəyimiz Çeleyevdir. “Çellev” “çalıy”
kimi rus dilinin lüğət tərkibinə daxil olub. Yenə də türkcəsi ilə eyni semantik məna daşımaqla olduqca az fonetik
deformasiya, uğrayıb. "Çalıy – serıy, s primesto druqoy
şersti, loşad s belım xvostom", yəni çal at – başqa rənglə
qarışmış, ağ-boz quyruqlu ağ at. Elə biz də çal sözünü
eyni mənada işlədirik. Saçının yarısı ağ, yarısı qara olan
insanlara çalbaş deyirik. Son olaraq Çapayev (məşhur
proletar sərkərdəsi) soyadını da buraya əlavə etməkdən
özümüzü saxlaya bilmədik. Bu söz də elə çapaya, yəni
atlı, at çapan, çapar kökündəndir və türkcədir.
Göründüyü kimi, ruslarda xeyli soyad, knyaz və zadəgan soyadları atlarla bağlıdır və türkcədir. Çünki uzun
müddət slavyanlarla çöl qonşusu olan türk tayfaları
uzun əsrlər boyu onlarla birgəyaşayış tərzini mənimsəmiş, Tatar (Qızıl Orda) dövlətinin süqutundan sonra isə
xristianlığı qəbul edərək ruslaşmağa məruz qalmışlar.
Ancaq nə olursa-olsun türk dilinin üzük qaşı kimi parıldayan şöləsi bu tayfaların slavyan etnosu içərisində itibbatmasının qarşısını alıb və bu gün də uzaqdan sayrışan
ulduzlar kimi bizlərə əl edirlər. Kim bilir, bəlkə də nə
vaxtsa bu ulduzlar birləşərək yenidən bir günəşə çevriləcək, dəsti-qıpçaq çöllərində yenidən parlayacaqdır. Beləliklə də ruslara mərkəzləşmiş dövlət qurub verən tatarlar
433

uzunmüddətlik istirahət və fasilədən sonra təkrar öz dövlətlərinin sahibinə çevriləcəklər. Buradan sonrasını isə
gəlin böyük rus knyazı və mütəfəkkiri, təmiz və əsl türk
qanının daşıyıcısı olan knyaz Trubetskoyun dili ilə deyək. M.S.Trubetskoy "Rus mədəniyyətində Turan elementləri" adlı əsərində yazır: "Bütün müasir Rusiya ərazisinin vahid bir dövlət hakimiyyəti altında təşəkkül tapması ruslar-slavyanlar tərəfindən deyil, türklər-monqollar tərəfindən həyata keçirilmişdir. Rusların Şərqə yayılması bir sıra Turan qəbilə və tayfalarının ruslaşması ilə
əlaqədardır. Rusların türklərlə birgəyaşayışı qırmızı xətt
kimi bütün rus tarixindən keçir… Elə bir rus tapmaq çətindir ki, onun qanında türk qanı olmasın!"
M.S.Trubutskoy türklərin və rusların xarakter bənzərliyinə də diqqət yetirərək onları psixoloji tip olaraq
eyniləşdirir. Müəllif yazır: "Türk mütənasibliyi, aydınlığı
və sabit tarazlığı sevir. Lakin eyni zamanda, sevir ki,
bunlar hazır verilmiş olsun". İndi gəlin ruslara diqqət
edək. Ruslar da xarakter və psixologiya baxımından
türklər kimi olduqları üçün yuxarıda sadaladığımız şeyləri eyni dərəcədə sevirlər. Ona görə də tatar-monqolların onlara verdiklərini, hazır dövləti də ruslar böyük həvəs və məmnuniyyətlə qəbul edirlər. Ancaq ruslarda hər
iki superetnosun yəni, slavyan və Turan superetnosunun
434

xarakterik xüsusiyyətləri o qədər qabarıqdır ki, bu, bəzən
onlarda milli xarakterin ikiləşməsinə səbəb olur.
Ruslar spirtli içki içdikdə daha cəsarətli və döyüşkən
olurlar. Bu, əslində rus ruhunda qımız içmiş tatar-türkünün təcəlli etməsi, yəhərsiz atın üstündə çöl boyu çılğınlıqla düşmənə qarşı at çapmasıdır. Ayıq olduqda isə ruslar meşədə giləmeyvə yığan və çayda balıq tutan sakit təbiətli slavyandır. Məhz bu keyfiyyətlərinə görə tarixçilər
rus millətinin dövlət qurmaq bacarığına təəccüblə baxırlar. Rus dövləti bir möcüzədir! Doğrudan da keçmişi olmayan, gələcəyinin proqnozlaşdırılması isə olduqca mürəkkəb və çətin olan bir dövlət sözün həqiqi mənasında
bir möcüzədir. Ancaq həm də reallıqdır. Bu möcüzə, həm
də reallığa görə, görəsən, ruslar kimə borcludurlar?! Gəlin yenə nəcabətli knyaza qulaq asaq… "Turan təsirində
yalnız mənfi elementlər görmək ədalətsizlik, insafsızlıq
və qeyri-obyektivlik olardı. Biz öz turanlı əcdadlarımızla
slavyan əcdadlarımız qədər fəxr etməliyik. Bugünümüz
üçün həm onlara, həm də bunlara borcluyuq… Həm də
Turan psixoloji tipinə mənsub olduğumuzu dərk etməyimiz şəxsi və milli özünüdərkə can atan hər bir rus üçün
vacibdir! “Və nəhayət… Uzun tarixi axtarışlar, tarixi faktların analizindən sonra Trubetskoy belə bir nəticəyə gəlir: 300 illik monqol-tatar "əsarətinin" nəticəsi güclü slav435

yan pravoslav dövləti olmuşdur. Pyotr tərəfindən Rusiyanın avropalaşdırılması və 200 ildən artıq davam edən
Avropa əsarətinin nəticəsi isə bolşevik dövləti olmuşdur.
Bu iki şəhadəti, tatar-türk və Roma-alman məktəbi şəhadətini müqayisə etdikdə görürük ki, tatar-türk məktəbi
heç də pis olmamışdır".
Burada bir şeyə təəssüf edirsən ki, nəcabətli knyaz
bolşevik dövlətinin nəticəsinin nə olduğunu görmədi. İndi isə Rusiya və bütünlükdə cənub-şərq slavyanları həm
də turanlıları ən yeni tarixə hamilədirlər. Bu tarix heç də
uzaq olmayan gələcəkdə doğulacaq… Onun necə olacağı
isə Tanrının təqdirinə qalmış! Bu doğuşdan ya Basat, ya
da Təpəgöz törəyəcək. Rusiya vətəndaşı olan turanlılar
öz tarixi milli-etnik və milli-siyasi coğrafiyalarına sahib
çıxa bilsələr, bu doğuş Basatın doğuşu, yox, çıxa bilməsələr, Təpəgözün doğuşu olacaq. Qərb imperializmi düz
Rusiya boyda Əfqanıstan yaradacaq! Ona görə də Rusiyanı idarə edənlər avrasiyaçılığı Putin avrasiyaçılığı zindanından çıxaraq Turan-slavyan ittifaqı avrasiyaçılığına
qaldırmaq cəsarəti göstərməlidirlər. Bunun üçün vaxtilə
Çin antitəbliğatına qarşı istifadə etmək üçün N.Qumilyovu zindandan çıxarıb gerçək türk tarixini yazmaq imkanı
yaratmaq kimi qısqanc və xəsis olmaq lazım deyil. Heç
Murad Adcıya da bu qədər əziyyət verib, qaynaqları,
436

mənbələri gizlədərək velikorus şovinizminə lazım olacaq qədər yüngül tarixi informasiyalarla türk-slavyan
ideoloji və tarixi birliyini təbliğ edəcək qeyri-sanballı kitablar yazdırmaq da məqbul və kifayət deyil. Tarixlə –
keçmişlə üzləşmək vaxtıdır. Saka-elindən (Saxalindən),
Kür-elindən (Kurildən) başlaməş İtilə (Volqaya) qədər,
Ər-eldən (Uraldan) başlamış Tün-Aya (Tunaya) qədər
tariximizi yenidən öyrənərək və milli-etnik kimliyimizə
qarşılıqlı hörmət əsasında yeni tarixi konsepsiya və yeni
siyasi ittifaq yaratmaq lazımdır. Çünki Avrasiya etnosiyasi coğrafi məkanı turanlıların göbəyinin kəsildiyi, dünyaya göz açdığı məkandır. Yalnız bu halda Qərb Təpəgözünə və Çin Hal anasına qarşı effektiv mübarizə aparmaq olar. Böyük Çölə yalnız bu şəkildə yeni nəfəs vermək olar. Yalnız bu şəkildə Çar Rusiyasının slavlyan etnosu adına ləkə olaraq yaratdığı rüsvayçı "slavyan-hay"
ittifaqı biabırçılığından qurtarmaq olar.

437

David Rokfellerin etirafları, yaxud yəhudi
əsilli milyarder şumerləri türk hesab edir
Şumerlərlə bağlı mülahizələrimiz, şumer-türk bağlılığı bəzi hallarda ciddi qəbul edilmir. Ancaq yuxarıdakı
nümunədə, dastanlarımızdakı ortaq süjetlərdə bu əlaqə
o qədər canlı və birbaşadır ki, bunu görməmək, fərq etməmək mümkün olmur. Bir qədər cəsarətli də olsa iddia
edəcəyik ki, “Dədə Qorqud dastanı” da daxil olmaqla, kitabda təqdim etdiyimiz bütün türk dastanlarında olan
süjetlər "Bilqamış" dastanından "kalka"dır. Yəni mənşə
etibarilə “Bilqamış”dan gəlir. Oradan köçürülmədir. Deməli, biz burada vahid milli-genetik yaddaşdan danışa
bilərik və deyə bilərik ki, Turan milli-genetik yaddaşı şumer yaddaşının davamıdır. Bu fikri panidealist milli romantika kimi görənlərə isə başqa bir xalqın məşhur nümayəndəsinin şumer-türk əlaqəsinə baxışı, yaxud etirafları ilə cavab verək.
Beləliklə… Bu yaxınlarda Amerikada yaşayan yəhudi multimilyarder David Rokfeller yüz ilin ən böyük etiraflarını etdi: Türklər mədəniyyətin beşiyidir və kökənləri şumerlərə qədər dayanır. Onlar e.ə. 4000-ci illərdə
438

Orta Asiyada baş verən böyük bir fəlakətdən sonra yaşadıqları yerləri tərk edib Mesopotamiyaya və Rusiya üzərindən Avropaya gələn aryanlar, yəni dünyadakı ən mədəni olaraq qəbul etdiyimiz ari irqindəndir. Avropadakı
finlər, macarlar kimi, bəzi millətlər də türk kökənlidir.
Ayrıca, Anadoluda böyük uyqarlıqlar quran hititlər və
assurların da türk kökənli olma ehtimalı yüksəkdir. E.ə.
3500-cü ildə Mesopotamiyada yaşamış olan şumerlər ilk
yazını tapan, cəmiyyətdə ədaləti qurmaq üçün ilk qanunlar çıxaran və məhkəmələr quran, ilk dəfə puldan istifadə
edən, vergi toplayan, ilk məktəb açan ulusdur. Yəni dünya mədəniyyətinin başlanğıc nöqtəsidir. Soyları, tarixçilərimizin araşdırmalarına görə, türk mənşəlidir. Şumerlərin Ay tanrısının simvolu olan "Yarımay" bu gün Türk
bayrağında istifadə olunur. Roma və Yunan mədəniyyətləri şumerlərdən olduqca çox faydalanıb. Fəqət biz bunu
ört-basdır etmək üçün e.ə. 2000-ci illərdə, yəni şumerlərdən 1500 il sonra başlamış olmasına baxmayaraq, Yunan
mədəniyyətini dünyadakı ilk mədəniyyət olaraq tanıtdıq. Daha da maraqlı olanı, Yunanlardan əvvəl Misir mədəniyyəti başlayıb. Mayyalar və inklər belə türklərdən
2000 il sonra mədəniyyətlərini eyni şəkildə yaradıblar.
Mədəniyyətin beşiyi kimi türkləri qəbul edə bilməzdik,
bu mirasa əl qoymalıydıq. Mədəniyyətin beşiyi kimi
türkləri qəbul edə bilməzdik. Tam əksinə, min bir intriqa
439

ilə bu mədəniyyət miraslarına əl qoyaraq onları bütün
dünyaya bərabər, haqq-hüquq tanımayan bir cəmiyyət
kimi tanıtdıq və bunda da çox uğurlu olduq. Bu gün təktanrılı bir toplum olan Türkiyədə bizim çalışmalarımız
sayəsində rüşvət, oğurluq, haqsız və qeyri-qanuni gəlir
mənbəyi aşırı həddədir. Əslində, insanlar tarix kitablarını açıb oxusalar, bütün həqiqətləri görəcəklər. Ancaq insan oğlu üçün eşitdiklərinə inanmaq yetərlidir. Oxumaq
çox çətin gəlir.
Mən də o ana qədər ən mədəni ulus olaraq ingilisləri
görürdüm. Amma yanıldığımı öyrəndim. Buyurun... bu,
Rokfellerin etiraflarıdır! Ona görə də tariximizi yenidən
öyrənməli, özümüzü yenidən dərk etməliyik. Tarixi yaddaşı tam olmayan xalqın milli yaddaşı da natamamdır.
Bu isə sosial fərd olaraq hər birimizdə milli natamamlıq
və yaxud şəxsiyyət problemi yaradır. Ona görə də bəzən
özümüzü məğlub xalq hesab edərək milli aşağılıq kompleksinə yuvarlanırıq. Bu isə tam da düşmənlərimizin arzu etdiyi haldır. Ancaq biz möhtəşəm tarixi keçmişdən
gələn, tarixin özü ilə yaşıd olan, tarixin özünü yaradan
böyük xalqıq!

440

MÜNDƏRİCAT
Müəllifdən .......................................................................................4
Yel qanadlı atların dünyası ............................................................6
Qara Duman (roman) ................................................................... 14
Türk tarixi və mifoloji dünyagörüşündə atlar
Atların tariximizdə rolu ............................................................. 236
Atların musiqi tariximizdə rolu ................................................. 238
Atların yaranması ilə bağlı mifoloji dünyagörüşü.
Mifoloji süjetlərə görə, atlar küləkdən yaranıb......................... 244
Atlar necə əhliləşdirildi .............................................................. 247
Atların növ olaraq formalaşdığı ərazilər................................... 252
Atlar Amerikaya necə və nə vaxt getmişlər .............................. 254
Prjevalski atları............................................................................ 257
Atlar klassik şərqi fəth edir ........................................................ 258
Herodot və Hippokrat türk atları haqqında ............................. 260
Əbu Əli ibn Sina: “Qımız həyat iksiridir”................................. 263
Andronovlar və biz… ................................................................. 266
Çin mənbələrində türk atları...................................................... 269
Rənginə və yerişinə görə atlar ................................................... 272
Ərəb atlarının tarixi haqqında .................................................. 279
“Quba” da rəng bildirən sözdür ................................................ 282
Səmənd at .................................................................................... 284
Məşhur tarixi şəxsiyyətlərimizin bəzilərinin atlarının adı ........ 286
Qeyri-türk məşhurların atlarının adı türkcəmidir..?! ............... 289
441

At yerişləri ......................................................................... 290
“Qabusnamədə” atlar ....................................................... 291
“Dədə Qorqud dastanı”nda atlar .................................... 294
“Dədə Qorqud dastanı”nda at cinsləri ............................ 295
Türk mifologiyasında atlar......................................................... 308
Yunan mifologiyasında atlar...................................................... 310
Çinlilər türklərdən atı özü ağırlığında qızıla alırdılar ............. 317
Atlar gəlirli ixracat malı kimi ..................................................... 319
Ərəb və german mifologiyasında atlar ..................................... 323
Orxon-Yenisey abidələrində atlar.............................................. 326
Müdrik Tonyukuk azərbaycanlı idi .......................................... 331
"Divanü Lüğat-it-Türk"də atlar.................................................. 333
“Altay Buççay” dastanında atlar ............................................... 341
“Altay Buççay” Axillesin arxetipidirmi?................................... 346
“Manas” dastanında atlar .......................................................... 353
“Alıp Manaş” dastanında atlar .................................................. 355
Qədim türklərdə küknar (şam) inancı....................................... 360
“Yedigey” dastanında atlar ........................................................ 367
“Qırx Qız” dastanında atlar ....................................................... 370
“Altın Arığ” dastanında atlar .................................................... 372
Mifologiya dövrü bəşəriyyətin müdriklik dövrüdür ............... 378
“Nart dastanı”nda atlar .............................................................. 380
Atlar Ərəbistan yarımadası, Misir və Ön Asiyada necə
yayıldılar...................................................................................... 384
Finikiyada və Assuriyada atlar .................................................. 386
Üzənginin kəşfi haqqında .......................................................... 389
Dünyanın ən qədim xalçası hesab edilən Pazırıq
xalçasında atlar ........................................................................... 395
442

Qədim türklərdə atlardan əvvəlki minik və nəqliyyat
vasitəsi nə idi ............................................................................... 401
Peyğəmbər və tarixi şəxsiyyətlər atlar haqqında ..................... 402
Hökmdarların və qəhrəmanların atla bağlı hekayətləri .......... 405
Atların dadbilmə qabiliyyətləri haqqında ................................ 408
Troya atı… nə demək idi ............................................................ 417
“Bilqamış” dastanında atlar ....................................................... 424
Atlarla bağlı olan rus zadəgan soyadları… .............................. 430
David Rokfellerin etirafları, yaxud yəhudi əsilli
milyarder şumerləri türk hesab edir ......................................... 438

443

Formatı 60x84 1/16
Həcmi 27,75 ç.v.
Tirajı 500

444

